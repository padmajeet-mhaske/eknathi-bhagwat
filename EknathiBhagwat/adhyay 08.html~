<!DOCTYPE html>
<html>

<!-- Mirrored from santeknath.org/eknathi bhagwat/adhyay 2.html by HTTrack Website Copier/3.x [XR&CO'2013], Tue, 04 Aug 2015 03:10:42 GMT -->
<head>

  <meta charset="utf-8">
  <meta name="viewport" content="width=device-width, initial-scale=1">
  <link rel="stylesheet" href="http://maxcdn.bootstrapcdn.com/bootstrap/3.3.6/css/bootstrap.min.css">
  <script src="https://ajax.googleapis.com/ajax/libs/jquery/1.12.0/jquery.min.js"></script>
  <script src="http://maxcdn.bootstrapcdn.com/bootstrap/3.3.6/js/bootstrap.min.js"></script>
  <link href='http://fonts.googleapis.com/css?family=Amita:400|Glegoo:400&subset=devanagari,latin' rel='stylesheet' type='text/css'>
  <link rel="stylesheet" type="text/css" media="print" href="style_print.css">
  <link rel="stylesheet" type="text/css" media="screen" href="style_print.css">

</head>
<body>
<article>
<h1>॥ श्री एकनाथी भागवत ॥ </h1>
<p><br/></p>
<h2>अध्याय आठवा </h2>
<p><br/></p>
<section>
<p>श्रीगणेशाय नमः ॥ श्रीकृष्णाय नमः ॥</p>
</section>
<section>
<p>ॐ नमो सद्‍गुरु तूं ज्योतिषी । एकात्मतेचें घटित 
पाहसी ।</p>
<p>चिद्‍ब्रह्मेंसी लग्न लाविशी । ॐ पुण्येंसी तत्त्वतां 
॥१॥</p>
</section>
<section>
<p>वधूवरां लग्न लाविती । हें देखिलें असे बहुतीं ।
</p>
<p>आपुली आपण लग्नप्राप्ती । हे अलक्ष्य गती गुरुराया 
॥२॥</p>
</section>
<section>
<p>लग्न लाविती हातवटी । पांचां पंचकांची आटाटी ।</p>
<p>चुकवूनि काळाची काळदृष्टी । घटिका प्रतिष्ठी निजबोधें 
॥३॥</p>
</section>
<section>
<p>चहूं पुरुषार्थांचें तेलवण । लाडू वळिले संपूर्ण 
।</p>
<p>अहंभावाचें निंबलोण । केलें जाण सर्वस्वें ॥४॥</p>
</section>
<section>
<p>साधनचतुष्ट्याचा सम्यक । यथोक्त दे‌ऊन मधुपर्क 
।</p>
<p>जीवभावाची मूद देख । एका‌एक सांडविली ॥५॥</p>
</section>
<section>
<p>विषयसुख मागें सांडे । तेंचि पायातळीं पायमांडे 
।</p>
<p>सावधान म्हणसी दोंहीकडे । वचन धडफुडें तें तुझें 
॥६॥</p>
</section>
<section>
<p>व्यवधानाचें विधान तुटे । सहजभावें अंत्रपटु फिटे 
।</p>
<p>शब्द उपरमोनि खुंटे । मुहूर्त गोमटे पैं तुझें ॥७॥</p>
</section>
<section>
<p>अर्धमात्रा समदृष्टी । निजबिंबीं पडे गांठी ।</p>
<p>ऐक्यभावाच्या मीनल्या मुष्टी । लग्नकसवटी अनुपम 
॥८॥</p>
</section>
<section>
<p>तेथ काळा ना धवळा । गोरा नव्हे ना सांवळा ।</p>
<p>नोवरा लक्षेना डोळां । लग्नसोहळा ते ठायीं ॥९॥</p>
</section>
<section>
<p>परी नवल कैसें कवतिक । दुजेनवीण एका‌एक ।</p>
<p>एकपणीं लग्न देख । लाविता तूं निःशेख गुरुराया ॥१०॥</p>
</section>
<section>
<p>तुज गुरुत्वें नमूं जातां । तंव आत्मा तूंचि आंतौता 
।</p>
<p>आंतु कीं बाहेर पाहों जातां । सर्वीं सर्वथा तूंचि 
तुं ॥११॥</p>
</section>
<section>
<p>तुझें तूंपण पाहतां । माझें मीपण गेलें तत्त्वतां 
।</p>
<p>ऐसें करूनियां गुरुनाथा । ग्रंथकथा करविसी ॥१२॥</p>
</section>
<section>
<p>मागील कथासंगती । सप्तमाध्यायाचे अंतीं ।</p>
<p>अवधूतें यदूप्रती । कथा कपोती सांगीतली ॥१३॥</p>
</section>
<section>
<p>पृथ्वी-आदि‌अंतीं चोखट । कपोतापर्यंत गुरु आठ ।
</p>
<p>सांगितले अतिश्रेष्ठ । गुरु वरिष्ठ निजबोधें ॥१४॥</p>
</section>
<section>
<p>उरल्या गुरूंची स्थिती । अवधूत सांगेल यदूप्रती 
।</p>
<p>तेथें सावधान ठेवा चित्तवृत्ती । श्रवणें स्थिति 
तद्‍बोधें ॥१५॥</p>
</section>
<blockquote>
<section>
<p><br/></p>
<cite><p>श्रीब्राह्मण उवाच ।</p></cite>
<p>सुखमैन्द्रियकं राजन्‌ स्वर्गे नरक एव च ।</p>
<p>देहिनां यद्यथा दुःखं तस्मान्नेच्छेत तद्‌ बुधः 
॥ १ ॥</p>
<p><br/></p>
</section>
</blockquote>
<section>
<p>श्रवणीं सादरता यदूसी । देखोनि सुख जालें ब्राह्मणासी ।</p>
<p>तेणें सुखें निरूपणासी । उल्हासेंसी करीतसे ॥१६॥</p>
</section>
<section>
<p>तो म्हणे राया सावधान । विषयसुखाचें जें सेवन ।</p>
<p>तें स्वर्गनरकीं गा समान । नाहीं अनुमान ये अर्थी 
॥१७॥</p>
</section>
<section>
<p>भोगितां उर्वशीसी । जें सुख स्वर्गीं इंद्रासी 
।</p>
<p>तेंचि विष्ठेमाजीं सूकरासी । सूकरीपासीं निश्चित 
॥१८॥</p>
</section>
<section>
<p>हें जाणोनि साधुजन । उभय भोगीं न घालिती मन ।</p>
<p>नेदवे प्रेतासी आलिंगन । तेवीं साधुजन विषयांसी 
॥१९॥</p>
</section>
<section>
<p>जीत सापु धरावा हातीं । हें प्राणियांसी नुपजे चित्तीं 
।</p>
<p>तेवीं विषयांची आसक्ती । साधु न धरिती सर्वथा ॥२०॥</p>
</section>
<section>
<p>जैसें न प्रार्थितां दुःख । प्राणी पावताति देख 
।</p>
<p>तैसें न इच्छितां इंद्रियसुख । भोगवी आवश्यक अदृष्ट 
॥२१॥</p>
</section>
<section>
<p>मज दुःखभोगु व्हावा । हें नावडे कोणाच्या जीवा ।
</p>
<p>तें दुःख आणी अदृष्ट तेव्हां । तेवीं सुखाचा यावा 
अदृष्टें ॥२२॥</p>
</section>
<section>
<p>ऐसें असोनि उद्योगु करितां । तेणें आयुष्य नाशिलें 
सर्वथा ।</p>
<p>यालागीं सांडूनि विषय‌आस्था । परमार्था भजावें 
॥२३॥</p>
</section>
<section>
<p>केवळ झालिया परमार्थपर । म्हणसी आहारेंवीण न राहे 
शरीर ।</p>
<p>येच निर्धारीं साचार । गुरु ’अजगर’ म्यां केला ॥२४॥
</p>
</section>
<blockquote>
<section>
<p><br/></p>

<p>ग्रासं सुमृष्टं विरसं महान्तं स्तोकमेव वा ।</p>
<p>यदृच्छयैवापतितं ग्रसेदाजगरोऽक्रियः ॥ २ ॥</p>
<p><br/></p>
</section>
</blockquote>
<section>

<p>उद्योगेंवीण आहारु । अयाचित सेवी अजगरु ।</p>
<p>डंडळोनि न सांडी धीरु । निधडा निर्धारु पैं त्याचा 
॥२५॥</p>
</section>
<section>
<p>स्वभावें तो मुख पसरी । सहजें पडे जें भीतरीं ।</p>
<p>सरस नीरस विचारु न करी । आहार अंगीकारी संतोषें ॥२६॥</p>
</section>
<section>
<p>तैशीचि योगियांची गती । सदा भाविती आत्मस्थिती 
।</p>
<p>यदृच्छा आलें तें सेवती । रस‌आसक्ती सांडूनि ॥२७॥</p>
</section>
<section>
<p>योगियांचा आहारु घेणें । काय सेविलें हें रसना नेणे 
।</p>
<p>रसना-पंगिस्त नाहीं होणें । आहारु सेवणें निजबोधें 
॥२८॥</p>
</section>
<section>
<p>आंबट तिखट तरी जाणे । परी एके स्वादें अवघें खाणें 
।</p>
<p>सरस नीरस कांहीं न म्हणे । गोड करणें निजगोडियें 
॥२९॥</p>
</section>
<section>
<p>मुख पसरिलिया निर्धारा । स्वभावें रिघालिया वारा 
।</p>
<p>तोचि आहारु पैं अजगरा । तेणेंचि शरीरा पोषण ॥३०॥</p>
</section>
<section>
<p>तैशीचि योगियांची स्थिति । वाताशनें सुखें वर्तती 
।</p>
<p>आहारालागुनी पुढिलांप्रती । न ये काकुलती सर्वथा 
॥३१॥</p>
</section>
<section>
<p>थोडें बहु सरसनिरसासी । हें कांहीं म्हणणें नाहीं 
त्यासी ।</p>
<p>स्वभावें जें आलें मुखासी । तें सावकाशीं सेवितु 
॥३२॥</p>
</section>
<blockquote>
<section>
<p><br/></p>

<p>शयीताहानि भूरीणि निराहारोऽनुपक्रमः ।</p>
<p>यदि नोपनयेद्ग्रासो महाहिरिव दिष्टभुक्‌ ॥ ३ ॥</p>
<p><br/></p>
</section>
</blockquote>
<section>

<p>अजगरासी बहु काळें । यदृच्छा आहारु न मिळे ।</p>
<p>तरी धारणेसी न टळे । पडिला लोळे निजस्थानीं ॥३३॥</p>
</section>
<section>
<p>तैसें योगियासी अन्न । बहुकाळें न मिळे जाण ।</p>
<p>तरी करूनियां लंबासन । निद्रेंविण निजतु ॥३४॥</p>
</section>
<section>
<p>निद्रा नाहीं तयासी । परी निजे निजीं अहर्निशीं 
।</p>
<p>बाह्य न करी उपायासी । भक्ष्य देहासी अदृष्टें ॥३५॥</p>
</section>
<section>
<p>अदृष्टीं असेल जें जें वेळें । तें तें मिळेल तेणें 
काळें ।</p>
<p>यालागीं त्याचें ज्ञान न मैळे । धारणा न ढळें निजबोधें 
॥३६॥</p>

<blockquote>
<section>
<p><br/></p>

<p>ओजःसहोबलयुतं बिभ्रद्‌ देहमकर्मकम्‌ ।</p>
<p>शयानो वीतनिद्रश्च नेहेतेन्द्रियवानपि ॥ ४ ॥</p>
<p><br/></p>
</section>
</blockquote>
<section>

<p>अजगरासी बळ उदंड । देहो पराक्रमें प्रचंड ।</p>
<p>परी न करी उद्योगाचें बंड । पसरूनि तोंड पडिलासे 
॥३७॥</p>
</section>
<section>
<p>तैसाचि योगिया केवळ । शरीरीं असे शारीर बळ ।</p>
<p>बुद्धिही असे अतिकुशळ । इंद्रियबळ पटुतर ॥३८॥</p>
</section>
<section>
<p>आहारालागीं सर्वथा । हेतु स्फुरों नेदी चित्ता 
।</p>
<p>कायावाचा तत्वतां । नेदी स्वभावतां डंडळूं ॥३९॥</p>
</section>
<section>
<p>स्वप्नजागृती मुकला । सुषुप्ती सांडोनि निजेला 
।</p>
<p>शून्याचा पासोडा झाडिला । निजीं पहुडला निजत्वें 
॥४०॥</p>
</section>
<blockquote>
<section>
<p><br/></p>

<p>मुनिः प्रसन्नगम्भीरो दुर्विगाह्यो दुरत्ययः 
।</p>
<p>अनन्तपारो ह्यक्षोभ्यः स्तिमितोद इवार्णवः ॥ ५ 
॥</p>
<p><br/></p>
</section>
</blockquote>
<section>

<p>’समुद्र’ जो गुरु करणें । त्याचीं परिस पां लक्षणें 
।</p>
<p>गंभीरत्व पूर्णपणें । निर्मळ असणें इत्यादि ॥ ४१ 
॥</p>
</section>
<section>
<p>समुद्र सदा सुप्रसन्न । योगी सदा प्रसन्नवदन । </p>
<p>केव्हांही धुसमुशिलेंपण । नव्हें जाण निजबोधें 
॥४२॥</p>
</section>
<section>
<p>मीनल्या सरितांचें समळ जळ । समुद्र डहुळेना अतिनिर्मळ 
।</p>
<p>तैसीं नाना कर्में करितां सकळ । सदा अविकळ योगिया 
॥४३॥</p>
</section>
<section>
<p>जळें गंभीर सागर । योगिया स्वानुभवें गंभीर ।</p>
<p>वेळा नुल्लंघी सागर । नुल्लंघी योगीश्वर गुरु‌आज्ञा 
॥४४॥</p>
</section>
<section>
<p>समुद्रीं न रिघवे भलत्यासी । तो बुडवी जळकल्लोळेंसी 
।</p>
<p>योगिया बुडवी संसारासी । भावें त्यापासीं गेलिया 
॥४५॥</p>
</section>
<section>
<p>जो रिघणें निघणे जाणें जळीं । तो समुद्रीं करी आंघोळी 
।</p>
<p>येरांसी लाटांच्या कल्लोळीं । कासाकुळी करीतसे 
॥४६॥</p>
</section>
<section>
<p>तैसीचि योगियासी । सलगी न करवे भलतियासी ।</p>
<p>आपभयें भीती आपैसी । तो भाविकांसी सुसेव्य ॥४७॥</p>
</section>
<section>
<p>जाहल्या धनवंतु वेव्हारा । उपायीं नुल्लंघवे सागरा 
।</p>
<p>तैसें नुल्लंघवे योगीश्वरा । नृपां सुरनरां किन्नरां 
॥४८॥</p>
</section>
<section>
<p>मळु न राहे सागरीं । लाटांसरिसा टाकी दुरी ।</p>
<p>तैसाचि मळु योगियाभीतरीं । ध्यानें निर्धारीं न 
राहे ॥४९॥</p>
</section>
<section>
<p>समुद्रीं मीनली ताम्रपर्णी । तेथ जाहली मुक्ताफळांची 
खाणी ।</p>
<p>योगिया मिनली श्रद्धा ये‌ऊनि । तेथ मुक्तखाणी मुमुक्षां 
॥५०॥</p>
</section>
<section>
<p>जो समुद्रामाजीं रिघोनि राहे । तो नानापरीचीं रत्ने 
लाहे ।</p>
<p>योगियांमाजीं जो सामाये । त्याचे वंदिती पाये चिद्‍रत्नें 
॥५१॥</p>
</section>
<section>
<p>जैशी समुद्राची मर्यादा । कोणासी न करवे कदा ।</p>
<p>तैशी योगियांची मर्यादा । शास्त्रां वेदां न करवे 
॥५२॥</p>
</section>
<section>
<p>प्रवाहेंवीण जळ । समुद्रीं जेवीं निश्चळ ।</p>
<p>मृत्युभयेंवीण अचंचळ । असे केवळ योगिया ॥५३॥</p>
</section>
<section>
<p>समुद्रीं प्रवाहो नव्हे कांहीं । सदा पूर्ण ठायींच्या 
ठायीं ।</p>
<p>तैसे योगिया जन्ममरण नाहीं । परिपूर्ण पाहीं सर्वदा 
॥५४॥</p>
</section>
<section>
<p>समुद्रलक्षणें साधितां । अधिक दशा आली हातां ।</p>
<p>ते योगियाची योग्यता । परिस तत्त्वतां सांगेन ॥५५॥</p>
</section>
<section>
<p>समुद्रामाजीं जळ । लाटांखालीं अतिचंचळ ।</p>
<p>योगिया अंतरी अतिनिश्चळ । नाहीं तळमळ कल्पना ॥५६॥</p>
</section>
<section>
<p>समुद्र क्षोभे वेळोवेळे । योगिया क्षोभेना कवणें 
काळें ।</p>
<p>सर्वथा योगी नुचंबळें । योगबळें सावधु ॥५७॥</p>
</section>
<section>
<p>समुद्रीं भरतें पर्वसंबंधें । योगिया परिपूर्ण 
सदानंदें ।</p>
<p>समुद्रीं चढूवोहटू चांदें । योगिया निजबोधें सदा 
सम ॥५८॥</p>
</section>
<section>
<p>समुद्र सर्वांप्रति क्षार । तैसा नव्हे योगीश्वर 
।</p>
<p>तो सर्वां जीवांसी मधुर । बोधु साचार पैं त्याचा 
॥५९॥</p>
</section>
<section>
<p>जयासी बोधु नाहीं पुरता । अनुभव नेणे निजात्मता 
।</p>
<p>त्यासी कैंची मधुरता । जेवीं अपक्वता सेंदेची ॥६०॥</p>
</section>
<section>
<p>सागरीं वरुषल्या घन । वृथा जायें तें जीवन ।</p>
<p>तैसा योगिया नव्हे जाण । सेविल्या व्यर्थपण येवों 
नेदी ॥६१॥</p>
</section>
<section>
<p>अल्पही योगिया होये घेता । तेणें निवारी भवव्यथा 
।</p>
<p>यालागीं मुमुक्षीं सर्वथा । भगवद्‍भक्तां भजावें 
॥६२॥</p>
</section>
<blockquote>
<section>
<p><br/></p>

<p>समृद्धकामो हीनो वा नारायणपरो मुनिः ।</p>
<p>नोत्सर्पेत न शुष्येत सरिद्‌भिरिव सागरः ॥ ६ ॥</p>
<p><br/></p>
</section>
</blockquote>
<section>

<p>वर्षाकाळीं सरिता सकळ । घे‌ऊनि आल्या अमूप जळ ।</p>
<p>तेणें हरुषेजेना प्रबळ । न चढे जळ जळाब्धीं ॥६३॥</p>
</section>
<section>
<p>ग्रीष्मकाळाचिये प्राप्ती । सरितांचे यावे राहती 
।</p>
<p>ते मानूनियां खंती । अपांपती वोहटेना ॥६४॥</p>
</section>
<section>
<p>तैसेंचि योगियांच्या ठायीं । नाना समृध्दि आलिया 
पाहीं ।</p>
<p>अहंता न धरी देहीं । गर्वु कांहीं चढेना ॥६५॥</p>
</section>
<section>
<p>समृध्दि वेंचिलिया पाठीं । खंती नाहीं योगिया पोटीं 
।</p>
<p>तो नारायणपरदृष्टीं । सुखसंतुष्टी वर्ततु ॥६६॥</p>
</section>
<section>
<p>संपत्तीमाजीं असतां । मी संपन्नु हें नाठवे चित्ता 
।</p>
<p>दरिद्र आलिया दरिद्रता । नेणे सर्वथा योगिया ॥६७॥</p>
</section>
<section>
<p>दरिद्र आणि संपन्नता । दोन्ही समान त्याचिया चित्ता 
।</p>
<p>नाहीं प्रपंचाची आसक्तता । नारायणपर तत्त्वतां 
निजबोधें ॥६८॥</p>
</section>
<section>
<p>या प्रपंचाचा कठिण लागु । नाशासी मूळ स्त्रीसंगु 
।</p>
<p>येचिविषयी गुरु पतंगु । केला चांगु परियेसीं ॥६९॥
</p>
</section>
<blockquote>
<section>
<p><br/></p>

<p>दृष्ट्वा स्त्रियं देवमायां तद्‍भावैरजितेन्द्रियः 
।</p>
<p>प्रलोभितः पतत्यन्धे तमस्यग्नौ पतङ्गवत्‌ ॥ ७ ॥</p>
<p><br/></p>
</section>
</blockquote>
<section>

<p>दैवी गुणमयी जे माया । तिचें सगुणस्वरूप त्या स्त्रिया 
।</p>
<p>तेथ प्रलोभ उपजला प्राणियां । भोग भोगावया स्त्रीसुखें 
॥७०॥</p>
</section>
<section>
<p>हावभावविलासगुणीं । व्यंकट कटाक्षांच्या बाणीं 
।</p>
<p>पुरुषधैर्य कवच भेदोनि । हृदयभुवनीं संचरती ॥७१॥</p>
</section>
<section>
<p>दारुण कटाक्षांच्या घायीं । पुरुषधैर्य पाडिलें 
ठायीं ।</p>
<p>योषिताबंदीं पाडिले नाहीं । भोग-कारागृहीं घातले 
॥७२॥</p>
</section>
<section>
<p>स्त्रीभोगाचें जें सुख । तें जाण पां केवळ दुःख ।
</p>
<p>तोंडीं घालितां मधुर विख । परिपाकीं देख प्राणांतु 
॥७३॥</p>
</section>
<section>
<p>दीपाचिया अंगसंगा । कोण सुख आहे पतंगा ।</p>
<p>वळें आलिंगूं जातां पैं गा । मरणमार्गा लागले ॥७४॥</p>
</section>
<section>
<p>पुढिला पतंग निमाला देखती । तरी मागिल्या दीपीं 
अति‌आसक्ती ।</p>
<p>तेवीं स्त्रीकामें एक ठकती । एकां अतिप्रीती पतंगन्यायें 
॥७५॥</p>
</section>
<section>
<p>तेवीं विवेकहीन मूर्खा । लोलुप्य उपजे स्त्रीसुखा 
।</p>
<p>तत्संसर्गें मरण लोकां । न चुके देखा सर्वथा ॥७६॥</p>
</section>
<section>
<p>दीप-रूपाचेनि कोडें । पतंग जळोनि स्नेहीं बुडे ।
</p>
<p>तेवीं स्त्रीसंगे अवश्य घडे । पतन रोकडें अंधतमीं 
॥७७॥</p>
</section>
<blockquote>
<section>
<p><br/></p>

<p>योषिद्‌ हिरण्याभरणाम्बरादि द्रव्येषु मायारचितेषु 
मूढः ।</p>
<p>प्रलोभितात्मा ह्युपभोगबुद्ध्या पतङ्गवन्नश्यति 
नष्टदृष्टिः ॥ ८ ॥</p>
<p><br/></p>
</section>
</blockquote>
<section>

<p>पहा पां कांता आणि सोनें । वस्त्रें आभरणें रत्‍ने 
।</p>
<p>मायेनें रचिलीं पडणें । पतनाकारणें जनांच्या ॥७८॥</p>
</section>
<section>
<p>एकली योषिता नरकीं घाली । सुवर्णलोभे नरकु बळी ।
</p>
<p>रत्‍नें भूषणें तत्काळीं । नरकमेळीं घालिती ॥७९॥</p>
</section>
<section>
<p>ते अवघेचि अनर्थकारी । मीनले योषिताशरीरीं ।</p>
<p>ते देखतांचि पुरंध्री । जनांसी उरी मग कैंचेनि ॥८०॥</p>
</section>
<section>
<p>अंगीं वेताळसंचारा । त्यावरी पाजिलिया मदिरा ।</p>
<p>मग डुल्लत नाचतां त्या नरा । वोढावारा पैं नाहीं 
॥८१॥</p>
</section>
<section>
<p>कां भांडाचे तोंडीं भंडपुराण । त्यावरी आला शिमग्याचा 
सण ।</p>
<p>मग करितां वाग्विटंबन । आवरी कोण तयासी ॥८२॥</p>
</section>
<section>
<p>हो कां मोहक मदिरा सर्वांसी । त्यांतु घातलें उन्मादद्रव्यासी 
।</p>
<p>सेवन करितां त्या रसासी । पारु भ्रमासी पैं नाहीं 
॥८३॥</p>
</section>
<section>
<p>तैसें सोलीव मोहाचें रूप । तें जाण योषितास्वरूप 
।</p>
<p>त्याहीवरी खटाटोप । वस्त्रें पडप भूषणें ॥८४॥</p>
</section>
<section>
<p>काजळ कुंकूं अलंकार । ले‌ऊनि विचित्र पाटांबर ।
</p>
<p>वनिता शोभित सुंदर । मायेचे विकार विकारले ॥८५॥</p>
</section>
<section>
<p>माया अजितेंद्रिया बाधी । दासांसंमुख नव्हे त्रिशुद्धी 
।</p>
<p>ज्याची अतिप्रीती गोविंदीं । त्यासी कृपानिधि रक्षिता 
॥८६॥</p>
</section>
<section>
<p>कैसा रीतीं रक्षी भक्त । मूळीं अत्मा आत्मी नाहीं 
तेथ ।</p>
<p>स्त्रीरूपें भासे भगवंत । भक्त रक्षित निजबोधें 
॥८७॥</p>
</section>
<section>
<p>वनिता देखोनि गोमटी । विवेकाची होय नष्ट दृष्टी 
।</p>
<p>प्रलोभें उपभोगा देती मिठी । ते दुःखकोटी भोगिती 
॥८८॥</p>
</section>
<section>
<p>देखोनि दीपरूपीं झगमगी । उपभोगबुद्धि पतंगी ।</p>
<p>उडी घालितां वेगीं । जळोनि आगीं नासती ॥८९॥</p>
</section>
<section>
<p>एवं योषितारूपें माया । उपभोगबुद्धि भुलवी प्राणियां 
।</p>
<p>जे विमुख हरीच्या पायां । त्यांसीच माया भुलवितु 
॥९०॥</p>
</section>
<section>
<p>मधुकरीचेनि विंदाणें । ’मधुकर’ म्यां गुरु करणें 
।</p>
<p>दुःख नेदितां कार्य साधणें । तींहि लक्षणें परिस 
पां ॥९१॥</p>
</section>
<blockquote>
<section>
<p><br/></p>

<p>स्तोकं स्तोकं ग्रसेद्‌ ग्रासं देहो वर्तेत यावता 
।</p>
<p>गृहानहिंसन्नातिष्ठेद्‌ वृत्तिं माधुकरीं मुनिः 
॥ ९ ॥</p>
<p><br/></p>
</section>
</blockquote>
<section>

<p>भ्रमरु रिघोनि पुष्पामधीं । फुल तरी कुचुंबों नेदी 
।</p>
<p>आपुली करी अर्थसिद्धी । चोखट बुद्धि भ्रमराची ॥९२॥</p>
</section>
<section>
<p>तैसीच योगियाची परी । ग्रासमात्र घरोघरीं ।</p>
<p>भिक्षा करूनि उदर भरी । पीडा न करी गृहस्थां ॥९३॥</p>
</section>
<section>
<p>प्राणधारणेपुरतें । योगी मागे भिक्षेतें ।</p>
<p>समर्थ दुर्बळ विभागातें । न मनूनि चित्तें सर्वथा 
॥९४॥</p>
</section>
<section>
<p>रिघोनि कमळिणीपाशीं । भ्रमरु लोभला आमोदासी ।</p>
<p>पद्म संकोचे अस्तासी । तेंचि भ्रमरासी बंधन ॥९५॥</p>
</section>
<section>
<p>जो कोरडें काष्ठ भेदोनि जाये । तो कमळदळीं गुंतला 
ठाये ।</p>

<p>प्रिया दुखवेल म्हणौनि राहे । निर्गमु न पाहे आपुला 
॥९६॥</p>
</section>
<section>
<p>तैसाचि जाण संन्यासी । एके ठायीं राहिल्या लोलुप्येंसीं 
।</p>
<p>तेंचि बंधन होये त्यासी । विषयलोभासी गुंतला ॥९७॥
</p>
</section>
<blockquote>
<section>
<p><br/></p>

<p>अणुभ्यश्च महद्‍भ्यश्च शास्त्रेभ्यः कुशलो नरः 
।</p>
<p>सर्वतः सारमादद्यात्‌ पुष्पेभ्य इव षट्पदः ॥ १० 
॥</p>
<p><br/></p>
</section>
</blockquote>
<section>

<p>अतिलहान सुमन जें कांहीं । भ्रमरा तेथ उपेक्षा नाहीं 
।</p>
<p>रिघोनि त्याच्याही ठायीं । आमोद पाहीं सेवितु ॥९८॥</p>
</section>
<section>
<p>थोराथोरा ज्या कमळिणी । विकासल्या समर्थपणीं ।</p>
<p>त्यांच्याही ठायीं रिघोनी । सारांश सेवुनी जातसे 
॥९९॥</p>
</section>
<section>
<p>तैसाचि योगिया नेटकु । शास्त्रदृष्टी अतिविवेकु 
।</p>
<p>न करी लहान थोर तर्कु । सारग्राहकु होतसे ॥१००॥</p>
</section>
<section>
<p>वेदांतीं ब्रह्मस्थिती । बोलिली मानी यथानिगुतीं 
।</p>
<p>इतर स्तोत्रीं ब्रह्मव्युत्पत्ती । तेही अतिप्रीतीं 
मानितु ॥१॥</p>
</section>
<section>
<p>पंडितांचें वचन मानी । साधारणु बोलिला हितवचनीं 
।</p>
<p>तेंही अति‌आदरें मानूनी । सार निवडूनि घेतसे ॥२॥</p>
</section>
<section>
<p>प्रीती हो‌आवी पतीच्या मानसीं । कुळवधू मानी सासुसासर्‍यांसी 
।</p>
<p>मान देतसे त्यांच्या दासासी । तेचि प्रीतीसी लक्षूनि 
॥३॥</p>
</section>
<section>
<p>भेसळल्या क्षीरनीरासी । निवडुनि घे‌ईजे राजहंसीं 
।</p>
<p>तैसा विवेकयुक्त मानसीं । सारभागासी घेतसे ॥४॥</p>
</section>
<section>
<p>सर्वभूतीं भगवद्‍भावो । हा सारभागु मुख्य पहा हो 
।</p>
<p>हे निष्ठा ज्यासि महाबाहो । त्यासी अपावो स्वप्नीं 
नाहीं ॥५॥</p>
</section>
<section>
<p>भरलेया जगा‌आंतु । सारभागी तो योगयुक्तु ।</p>
<p>यदूसि अवधूत सांगतु । गुरुवृत्तांतु लक्षणें ॥६॥</p>
</section>
<section>
<p>गुरुत्वें म्यां मानिली ’माशी’ । ऐके राया दो प्रकारेंसी 
।</p>
<p>एक ते मोहळमासी । ग्रामवासी दूसरी ॥७॥</p>
</section>
<blockquote>
<section>
<p><br/></p>

<p>सायन्तनं श्वस्तनं वा न सङ्गृह्णीत भिक्षितम्‌ 
।</p>
<p>पाणिपात्रोदरामत्रो मक्षिकेव न सङ्ग्रही ॥ ११ ॥</p>
<p><br/></p>
</section>
</blockquote>
<section>

<p>पहा पां घरींची माशी । बैसल्या साखरेचे राशीं ।</p>
<p>हातीं धरोनि घाली मुखाशी । संग्रहो तिसी पैं नाहीं 
॥८॥</p>
</section>
<section>
<p>हे हो‌ईल सायंकाळा । हे भक्षीन प्रातःकाळां ।</p>
<p>ऐसा संग्रहो वेगळा । नाहीं केला मक्षिका ॥९॥</p>
</section>
<section>
<p>तैशी योगसंन्यासगती । प्राप्तभिक्षा घे‌ऊनि हातीं 
।</p>
<p>तिसी निक्षेपु मुखाप्रती । संग्रहस्थिति त्या नाहीं 
॥११०॥</p>
</section>
<section>
<p>भिक्षेलागीं पाणिपात्र । सांठवण उदरमात्र ।</p>
<p>या वेगळें स्वतंत्र । नाहीं घरपात्र सांठवणें ॥११॥
</p>
</section>
<blockquote>
<section>
<p><br/></p>

<p>सायन्तनं श्वस्तनं वा न सङ्गृह्णीत भिक्षुकः ।</p>
<p>मक्षिका इव सङ्गृह्णन्‌ सह तेन विनश्यति ॥ १२ ॥</p>
<p><br/></p>
</section>
</blockquote>
<section>

<p>सायंकाळ-प्रातःकाळासी । भक्ष्यसंग्रहो नसावा भिक्षूसी 
।</p>
<p>संग्रहें पावती नाशासी । येविषीं ’मधुमाशी’ गुरु 
केली ॥१२॥</p>
</section>
<section>
<p>रिघोनि नाना संकटस्थानांसी । मधुसंग्रहो करी मधुमाशी 
।</p>
<p>तो संग्रहोचि करी धातासी । मधु न्यावयासी जैं येती 
॥१३॥</p>
</section>
<section>
<p>संग्रहो यत्नाचिया चाडा । मोहळ बांधिती अवघडां 
कडां ।</p>
<p>ते दुर्गमीं रिगू करिती गाढा । अर्थ-चाडा मधुहर्ते 
॥१४॥</p>
</section>
<section>
<p>कां झाडितां मोहळासी । नाशु होतसे मासियांसी ।</p>
<p>संग्रहाची जाती ऐशी । जीवाघातासी करवितु ॥१५॥</p>
</section>
<section>
<p>ऐसें देखोनिया जनीं । भक्त-भिक्षु-योगी-सज्जनीं 
।</p>
<p>संग्रहो न करावा भरंवसेनी । नाशु निदानीं दिसतुसे 
॥१६॥</p>
</section>
<section>
<p>आचारावें सत्कर्म । संग्रहावा शुद्ध धर्म ।</p>
<p>हेंचि नेणोनियां वर्म । धनकामें अधम नाशती ॥१७॥</p>
</section>
<section>
<p>अर्थ विनाशाचें फळ । दुसरें एक नाशाचें मूळ ।</p>
<p>विशेष नाशाचें आहळबाहळ । स्त्री केवळ वोळख पां ॥१८॥</p>
</section>
<section>
<p>मूळ नाशासि जीविता । कनक आणि योषिता ।</p>
<p>जंव जंव यांची आसक्तता । तंव तंव चढता भवरोगु ॥१९॥</p>
</section>
<section>
<p>कनक आणि कामिनी । ज्यासी नावडे मनींहुनी ।</p>
<p>तोचि जनार्दनु जनीं । भरंवसेंनी ओळख पां ॥१२०॥</p>
</section>
<section>
<p>जो सुख इच्छील आपणासी । तेणें नातळावें स्त्रियेसी 
।</p>
<p>येचिविषयीं ’मदगजासी’ । गुरु विशेषीं म्यां केला 
॥२१॥</p>
</section>
<blockquote>
<section>
<p><br/></p>

<p>पदापि युवतीं भिक्षुर्न स्पृशेद्‌ दारवीमपि ।</p>
<p>स्पृशन्‌ करीव बध्येत करिण्या अङ्गसङ्गतः ॥ १३ 
॥</p>
<p><br/></p>
</section>
</blockquote>
<section>

<p>पहा पां षष्टिहायन भद्रजाती । त्यांपुढें मनुष्य 
तें किंती ।</p>
<p>ते हस्तिणीचे अंगसंगतीं । बंधन पावती मनुजांचें 
॥२२॥</p>
</section>
<section>
<p>जो दृष्टीं नाणी मनुष्यांसी । तो स्त्रियां वश केला 
मानवांसी ।</p>
<p>त्यांचेनि बोलें उठी बैसी । माथां अंकुशीं मारिजे 
॥२३॥</p>
</section>
<section>
<p>एवं जिणावया संसारासी । जे स्वधर्मनिष्ठ संन्यासी 
।</p>
<p>तिंही देखोनि योषितांसी । लागवेगेंसी पळावें ॥२४॥</p>
</section>
<section>
<p>नको स्त्रियांची भेटी । नको स्त्रियांसी गोष्टी 
।</p>
<p>स्त्री देखतांचि दिठीं । उठा‌उठीं पळावें ॥२५॥</p>
</section>
<section>
<p>पळतां पळतां पायांतळी । आल्या काष्ठाची पुतळी ।
</p>
<p>तेही नातळावी कुशळीं । निर्जीव स्त्री छळी पुरुषातें 
॥२६॥</p>
</section>
<section>
<p>अनिरुद्धें स्वप्नीं देखिली उखा । तों धरूनि नेला 
चित्ररेखा ।</p>
<p>बाणासुरें बांधिला देखा । कृष्णा सखा जयाचा ॥२७॥</p>
</section>
<section>
<p>त्यासी सोडवणेलागीं हरी । धांवतां आडवा आला कामारी 
।</p>
<p>युद्ध जाहलें परस्परीं । शस्त्रास्त्री दारुण ॥२८॥</p>
</section>
<section>
<p>एवं हरिहरां भिडतां । जो बांधला स्वप्नींचिया कांता 
।</p>
<p>तो सहसा न सुटेची सोडवितां । इतरांची कथा कायसी ॥२९॥</p>
</section>
<section>
<p>पहा पां स्वप्नींचिया कांता । अनिरुद्धासी केली 
निरुद्धता ।</p>
<p>मा साचचि स्त्री हाती धरितां । निर्गमता त्या कैंची 
॥१३०॥</p>
</section>
<section>
<p>’पुरुष’ आपणया म्हणविती । सेखीं स्त्रियांचे पाय 
धरिती ।</p>
<p>त्यांसी कैसेनि हो‌ईल मुक्ती । स्त्रीसंगतीं अधःपात 
॥३१॥</p>
</section>
<blockquote>
<section>
<p><br/></p>

<p>नाधिगच्छेत्‌ स्त्रियं प्राज्ञः कर्हिचिन्मृत्युमात्मनः 
।</p>
<p>बलाधिकैः स हन्येत गजैरन्यैर्गजो यथा ॥ १४ ॥</p>
<p><br/></p>
</section>
</blockquote>
<section>

<p>क्रीडतां गजींमाजीं गजपती । त्यावरी सबळ भद्रजाती 
।</p>
<p>ये‌ऊनियां युद्ध करिती । निजबळें मारिती तयातें 
॥३२॥</p>
</section>
<section>
<p>तो मारोनियां हस्ती । त्या हस्तिणी समस्ती ।</p>
<p>सबळ भोगी भद्रजाती । नाशप्रती स्त्री मूळ ॥३३॥</p>
</section>
<section>
<p>अहल्येचिया संगतीं । गौतमें विटंबिला अमरपती ।</p>
<p>भस्मासुरासी नाशप्राप्ती । स्त्रीसंगतीस्तव जाली 
॥३४॥</p>
</section>
<section>
<p>देखोनि तिलोत्तमा उत्तम वधू । सुंद उपसुंद सखे बंधु 
।</p>
<p>स्त्री अभिलाषें चालिला क्रोधु । सुहृदसंबंधू विसरले 
॥३५॥</p>
</section>
<section>
<p>मग स्त्रीविरहें युद्धाचे ठायीं । दोघे निमाले 
येरयेरांचे घायीं ।</p>
<p>शेखीं स्त्रीभोगुही नाहीं । मरणमूळ पाहीं योषिता 
॥३६॥</p>
</section>
<section>
<p>ऐसीच पूर्वकल्पींची कथा । अवतारी श्रीकृष्ण नांदतां 
।</p>
<p>तेणें शिशुपाळ गांजोनि सर्वथा । हिरोनि कांता पैं 
नेली ॥३७॥</p>
</section>
<section>
<p>एवं सुरनरपशूंप्रती । नाशासी मूळ स्त्रीसंगती ।
</p>
<p>तिचेनि संगें गृहासक्ती । कलहप्राप्ती स्त्रीमूळ 
॥३८॥</p>
</section>
<section>
<p>ग्राम्य स्त्रियांचे संगतीं जाणें । तो बैसला मरणाधरणें 
।</p>
<p>मरण आल्याही न करणें । जीवेंप्राणें स्त्रीसंगु 
॥३९॥</p>
</section>
<section>
<p>वेश्येचे संगती जातां । बळाधिक्य करी घाता ।</p>
<p>निरंतर स्वपत्नी भोगितां । नाहीं बाधकता हें न म्हण 
॥१४०॥</p>
</section>
<section>
<p>अविश्रम स्त्री सेवितां । कामु पावे उन्मत्तता 
।</p>
<p>उन्मत्त कामें सर्वथा । अधःपाता ने‌इजे ॥४१॥</p>
</section>
<section>
<p>एवं हा ठावोवरी । स्त्रीसंग कठिण भारी ।</p>
<p>क्वचित्संगु जाहल्यावरी । नरकद्वारीं घालील ॥४२॥</p>
</section>
<section>
<p>नरकीं घालील हे वार्ता । उद्धाराची कायसी कथा ।</p>
<p>नरकरूप ग्राम्य योषिता । पाहें सर्वथा निर्धारें 
॥४३॥</p>
</section>
<section>
<p>स्त्री आणि दुसरा अर्थु । हाचि ये लोकीं घोर अनर्थु 
।</p>
<p>येणें अंतरला निजस्वार्थु । शेखीं करी घातु प्राणाचा 
॥४४॥</p>
</section>
<blockquote>
<section>
<p><br/></p>

<p>न देयं नोपभोग्यं च लुब्धैर्यद्‌ दुःखसञ्चितम्‌ 
।</p>
<p>भुङ्क्ते तदपि तच्चान्यो मधुहेवार्थविन्मधु ॥ 
१५ ॥</p>
<p><br/></p>
</section>
</blockquote>
<section>

<p>स्वयें खाये ना धर्मु न करी । घरच्यांसी खा‌ऊं नेदी 
दरिद्री ।</p>
<p>मधुमक्षिकेच्या परी । संग्रहो करी कष्टोनि ॥४५॥</p>
</section>
<section>
<p>माशा मोहळा बांधिती बळें । माजीं सांचले मधाचे गोळे 
।</p>
<p>तें देखोनि जगाचे डोळे । उपायबळें घेवों पाहाती 
॥४६॥</p>
</section>
<section>
<p>मग झाडींखोडीं अरडींदरडीं । जेथिंच्या तेथ जगु 
झोडी ।</p>
<p>भरती मधाचिया कावडी । ते सेविती गोडी श्रीमंत ॥४७॥</p>
</section>
<section>
<p>माशा मधु न खाती काकुळतीं । झाडित्याचे हात माखती 
।</p>
<p>स्वादु श्रीमंत सेविती । ज्यांसी लक्ष्मीपती प्रसन्न 
॥४८॥</p>
</section>
<section>
<p>तैसेंचि कृपणाचें यक्षधन । नाहीं दान धर्मसंरक्षण 
।</p>
<p>त्यातें तस्कर नेती मारून । त्यांसही दंडून राजा 
ने ॥४९॥</p>
</section>
<section>
<p>जे शिणोनि संग्रह करिती । त्यांसी नव्हे भोगप्राप्ती 
।</p>
<p>ते द्रव्यें अपरिग्रही सेविती । दैवगती विचित्र 
॥१५०॥</p>
</section>
<section>
<p>प्रयासें गृहस्थ करवी अन्न । तें संन्यासी न शिणतां 
जाण ।</p>
<p>करूनि जाय भोजन । अदृष्ट प्रमाण ये अर्थीं ॥५१॥</p>
</section>
<section>
<p>यालागीं दैवाधीन जो राहे । तो संग्रहाची चाड न वाहे 
।</p>
<p>तें अदृष्टचि साह्य आहे । कृपणता वायें करिताति 
॥५२॥</p>
</section>
<blockquote>
<section>
<p><br/></p>

<p>सुदुःखोपार्जितैर्वित्तैराशासानां गृहाशिषः 
।</p>
<p>मधुहेवाग्रतो भुङ्क्ते यतिर्वै गृहमेधिनाम्‌ 
॥ १६ ॥</p>
<p><br/></p>
</section>
</blockquote>
<section>

<p>दुःखें उपार्जूनि वित्त । गृहसामग्री नाना पदार्थ 
।</p>
<p>त्याचे पाक करवी गृहस्थ । निजभोगार्थ आवडीं ॥५३॥</p>
</section>
<section>
<p>तेथ समयीं आला अतिथ । संन्यासी ब्रह्मचारी अन्नार्थ 
।</p>
<p>गृहस्था‌आधीं तो सेवित । तोंड पाहत गृहमेधी ॥५४॥</p>
</section>
<section>
<p>जैसें दवडून मोहळमाशियांसी । मधुहर्ता मधु प्राशी 
।</p>
<p>तैसें होय गृहस्थासी । नेती संन्यासी सिद्धपाकु 
॥५५॥</p>
</section>
<section>
<p>समयीं पराङ्‍मुख झालिया यती । सकळ पुण्यें क्षया 
जाती ।</p>
<p>यथाकाळीं आलिया अतिथी । स्वधर्मु रक्षिती सर्वथा 
॥५६॥</p>
</section>
<section>
<p>अर्थ संग्रहाची बाधकता । तुज म्यां सांगितली तत्त्वतां 
।</p>
<p>’मृग’ गुरु केला सर्वथा । तेही कथा परियेसी ॥५७॥
</p>
</section>
<blockquote>
<section>
<p><br/></p>

<p>ग्राम्यगीतं न शृणुयाद्‌ यतिर्वनचरः क्वचित्‌ 
।</p>
<p>शिक्षेत हरिणाद्‌ बद्धान्‌ मृगयोर्गीतमोहितात्‌ 
॥ १७ ॥</p>
<p><br/></p>
</section>
</blockquote>
<section>

<p>ग्राम्यजनवार्ता । कां ग्राम्य स्त्रियांच्या 
गीता ।</p>
<p>ऐके जो कां तत्त्वतां । बंधन सर्वथा तो पावे ॥५८॥</p>
</section>
<section>
<p>अखंड पाहतां दीपाकडे । घंटानादें झालें वेडें ।
</p>
<p>मृग पाहों विसरला पुढें । फांसीं पडे सर्वथा ॥५९॥</p>
</section>
<section>
<p>ग्राम्य योषितांचे गीत । ऐकतां कोणाचें भुलेना 
चित्त ।</p>
<p>मृगाच्या ऐसा मोहित । होय निश्चित निजस्वार्था 
॥१६०॥</p>
</section>
<section>
<p>जो बोलिजे तापसांचा मुकुटी । ज्यासी स्त्रियांसी 
नाहीं भेट गोष्टी ।</p>
<p>तो ऋष्यश्रृंग उठा‌उठी । स्त्रीगीतासाठीं भुलला 
॥६१॥</p>
</section>
<blockquote>
<section>
<p><br/></p>

<p>नृत्यवादित्रगीतानि जुषन्‌ ग्राम्याणि योषिताम्‌ 
।</p>
<p>आसां क्रीडनको वश्य ऋष्यशृङ्गो मृगीसुतः ॥ १८ ॥</p>
<p><br/></p>
</section>
</blockquote>
<section>

<p>मधुर वीणागुणक्वणित । ग्राम्य स्त्रियांचें गीत 
नृत्य ।</p>
<p>देखतां पुरुष वश्य होत । जैसें गळबंधस्थ वानर ॥६२॥</p>
</section>
<section>
<p>जो तपसांमाजीं जगजेठी । जो जन्मला मृगीच्या पोटीं 
।</p>
<p>जो नेणे स्त्रियांची भेटीगोठी । न पाहे दृष्टीं 
योषिता ॥६३॥</p>
</section>
<section>
<p>तो ऋष्यश्रृंग स्त्रीदृष्टीं । वश्य जाहला उठा‌उठी 
।</p>
<p>धांवे योषितांचे पाठोवाठीं । त्यांचे गोष्टीमाजी 
वर्ते ॥६४॥</p>
</section>
<section>
<p>गारुड्याचें वानर जैसें । स्त्रियांसंगें नाचे 
तैसें ।</p>
<p>प्रमदादृष्टीं जाहला पिसें । विवेकु मानसें विसरला 
॥६५॥</p>
</section>
<section>
<p>विसरला तपाचा खटाटोपु । विसरला विभांडक बापु ।</p>
<p>विसरला ब्रह्मचर्यकृत संकल्पु । स्त्रियानुरूपु 
नाचतु ॥६६॥</p>
</section>
<section>
<p>स्त्रीबाधे एवढा बाधु । संसारी आणिक नाहीं गा सुबुद्धु 
।</p>
<p>नको नको स्त्रियांचा विनोदु । दुःखसंबंधु सर्वांसी 
॥६७॥</p>
</section>
<section>
<p>वारिलें ना‌इकावें ग्राम्य गीता । हे सत्य सत्य 
गा सर्वथा ।</p>
<p>तेथ हरिकीर्तन कथा । जाहल्या परमार्थतां ऐकावें 
॥६८॥</p>
</section>
<section>
<p>रामनामें विवर्जित । ग्रामणीं बोलिजे तें ’ग्राम्यगीत’ 
।</p>
<p>तें ना‌इकावें निश्चित । कवतुकें तेथ न वचावें ॥६९॥</p>
</section>
<section>
<p>’मीन’ गुरु करणें । तेंही अवधारा लक्षणें ।</p>
<p>रसनेचेनि लोलुप्यपणें । जीवेंप्राणे जातसे ॥१७०॥
</p>
</section>
<blockquote>
<section>
<p><br/></p>

<p>जिह्वयातिप्रमाथिन्या जनो रसविमोहितः ।</p>
<p>मृत्युमृच्छत्यसद्‍बुधिर्मीनस्तु बडिशैर्यथा 
॥ १९ ॥</p>
<p><br/></p>
</section>
</blockquote>
<section>

<p>अर्थ-संग्रहें जीवघातु । स्त्रिया-आसक्तीं अधःपातु 
।</p>
<p>रसनालोलुप्यें पावे मृत्यु । विविध घातु जीवासी 
॥७१॥</p>
</section>
<section>
<p>ज्यासी रसनालोलुप्यता गाढी । त्यासी अनर्थुचि जोडे 
जोडी ।</p>
<p>दुःखाच्या भोगवी कोडी । रसनागोडी बाधक ॥७२॥</p>
</section>
<section>
<p>रसना आमिषाची गोडी । लोलुप्यें मीनु गिळी उंडी ।
</p>
<p>सवेंचि गळु टाळू फोडी । मग चरफडी अडकलिया ॥७३॥</p>
</section>
<section>
<p>पाहतां रस उत्तम दिसत । भीतरीं रोगांचे गळ गुप्त 
।</p>
<p>रस आसक्तीं जे सेवित । ते चडफडित भवरोगें ॥७४॥</p>
</section>
<section>
<p>गळीं अडकळा जो मासा । तो जिता ना मरे चरफडी जैसा ।
</p>
<p>तेवीं रोगु लागल्या माणसा । दुःखदुर्दशा भोगित 
॥७५॥</p>
</section>
<section>
<p>जो रसनालोलुप्यें प्रमादी । त्यासी कैंची सुबुद्धी 
।</p>
<p>जन्ममरणें निरवधी । भोगी त्रिशुद्धी रसदोषें ॥७६॥</p>
</section>
<section>
<p>रस सेविलियासाठीं । भोगवी जन्मांचिया कोटी ।</p>
<p>हें न घडे म्हणसी पोटीं । राया ते गोठी परियेसीं 
॥७७॥</p>
</section>
<section>
<p>इंद्रियांची सजीवता । ते रसने‌आधीन सर्वथा ।</p>
<p>रसनाद्वारें रस घेतां । उन्मत्तता इंद्रियां ॥७८॥</p>
</section>
<section>
<p>मातली जे इंद्रियसत्ता । ते ने‌ऊन घाली अधःपाता 
।</p>
<p>रसना न जिणतां सर्वथा । भवव्यथा चुकेना ॥७९॥</p>
</section>
<section>
<p>आहारेंवीण देह न चले । सेविल्या इंद्रियवर्गु खवळे 
।</p>
<p>रसनाजयाचें मूळ कळे । तैं दुःखें सकळें मावळतीं 
॥१८०॥</p>
</section>
<blockquote>
<section>
<p><br/></p>

<p>इन्द्रियाणि जयन्त्याशु निराहारा मनीषिणः ।</p>
<p>वर्जयित्वा तु रसनं तन्निरन्नस्य वर्धते ॥ २० ॥</p>
<p><br/></p>
</section>
</blockquote>
<section>

<p>आहार वर्जूनि साधक । इतर इंद्रियें जिंतिलीं देख 
।</p>
<p>तंव तंव रसना वाढे अधिक । ते अजिंक्य न जिंकवे ॥८१॥</p>
</section>
<section>
<p>इंद्रियांसी आहाराचें बळ । तीं निराहारें झालीं 
विकळ ।</p>
<p>तंव तंव रसना वाढे प्रबळ । रसनेचें बळ निरन्नें ॥८२॥
</p>
</section>
<blockquote>
<section>
<p><br/></p>

<p>तावत्‌ जितेन्द्रियो न स्याद्‌ विजितान्येन्द्रियः 
पुमान्‌ ।</p>
<p>न जयेद्रसनं यावज्जितं सर्वं जिते रसे ॥ २१ ॥</p>
<p><br/></p>
</section>
</blockquote>
<section>

<p>निरन्नें इंद्रियें जिंतली । तीं जिंतलीं हे मिथ्या 
बोली ।</p>
<p>अन्न घेतांचि सरसावलीं । सावध जाहलीं निजकर्मी 
॥८३॥</p>
</section>
<section>
<p>जंव रसना नाहीं जिंकिली । तंव ’जितेंद्रिय’ मिथ्या 
बोली ।</p>
<p>जैं साचार रसना जिंकली । तैं वाट मोडिली विषयांची 
॥८४॥</p>
</section>
<section>
<p>विषया‌आंतील गोडपण । रसने-आंतील जाणपण ।</p>
<p>दोंहीसी ऐक्य केल्या जाण । रसना संपूर्ण जिंतिली 
॥८५॥</p>
</section>
<section>
<p>सर्वां गोडियांचें गोड आहे । ते गोडीस जो लागला राहे 
।</p>
<p>त्यासीचि रसना वश्य होये । रस-अपाये न बाधिती ॥८६॥</p>
</section>
<section>
<p>रसनाजिताचें वाधावणें । तेणें ब्रह्मसायुज्यीं 
पडे ठाणें ।</p>
<p>सोहळा परमानंदे भोगणें । रसना जेणें जिंतिली ॥८७॥
</p>
</section>
<blockquote>
<section>
<p><br/></p>

<p>पिङ्गला नाम वेश्याऽऽसीद्‌ विदेहनगरे पुरा ।</p>
<p>तस्या मे शिक्षितं किञ्चिन्निबोध नृपनन्दन ॥ २२ 
॥</p>
<p><br/></p>
</section>
</blockquote>
<section>

<p>अवधूत म्हणे नृपनंदना । ’वेश्या’ गुरु म्यां केली 
जाणा ।</p>
<p>तिच्या शिकलों ज्या लक्षणां । विचक्षणा अवधारीं 
॥८८॥</p>
</section>
<section>
<p>पूर्वी विदेहाचे नगरीं । ’पिंगला’ नामें वेश्या 
वासु करी ।</p>
<p>तिसी आस निरासेंवरी । वैराग्य भारी उपजलें ॥८९॥
</p>
</section>
<blockquote>
<section>
<p><br/></p>

<p>सा स्वैरिण्येकदा कान्तं सङ्केत उपनेष्यती ।</p>
<p>अभूत्‌ काले बहिर्द्वारि बिभ्रती रूपमुत्तमम्‌ 
॥ २३ ॥</p>
<p><br/></p>
</section>
</blockquote>
<section>

<p>ते स्वैरिणी स्वेच्छाचारी । सायंकाळीं उभी द्वारीं 
।</p>
<p>नाना अळंकार-अंबरीं । श्रृंगारकुसरी शोभत ॥१९०॥</p>
</section>
<section>
<p>आधींच रूप उत्तम । वरी श्रृंगारिली मनोरम ।</p>
<p>करावया ग्राम्यधर्म । पुरुष उत्तम पहातसे ॥९१॥</p>
</section>
<blockquote>
<section>
<p><br/></p>

<p>मार्ग आगच्छतो वीक्ष्य पुरुषान्‌ पुरुषर्षभ ।</p>
<p>तान्‌ शुल्कदान्वित्तवतः कान्तान्‌ मेनेऽर्थकामुकी 
॥ २४ ॥</p>
<p><br/></p>
</section>
</blockquote>
<section>

<p>सगुण सुरूप धनवंत । कामकौशल्यें पुरवी आर्त ।</p>
<p>अर्थ दे‌ऊनि करी समर्थ । ऐसा कांत पहातसे ॥९२॥</p>
</section>
<section>
<p>ऐक गा पुरुषश्रेष्ठा । पुरुष येतां येतां देखे वाटा 
।</p>
<p>त्यासी खुणावी नेत्रवेंकटा । कामचेष्टा दावूनि 
॥९३॥</p>
</section>
<blockquote>
<section>
<p><br/></p>

<p>आगतेष्वपयातेषु सा सङ्केतोपजीविनी ।</p>
<p>अप्यन्यो वित्तवान्‌ कोऽपि मामुपैष्यति भूरिदः 
॥ २५ ॥</p>
<p><br/></p>
</section>
</blockquote>
<section>

<p>येत्या पुरुषास हाणी खडा । एकासी म्हणे घ्या जी विडा 
।</p>
<p>डोळा घाली जात्याकडा । एकापुढां भंवरी दे ॥९४॥</p>
</section>
<section>
<p>ठेवूनि संकेतीं जीवित । ऐसे नाना संकेत दावित ।</p>
<p>पुरुष तिकडे न पाहात । येत जात कार्यार्थी ॥९५॥</p>
</section>
<section>
<p>गेल्या पुरुषातें निंदित । द्रव्यहीन हे अशक्त 
।</p>
<p>रूपें विरूप अत्यंत । उपेक्षित धिक्कारें ॥९६॥</p>
</section>
<section>
<p>आतां ये‌ईल वित्तवंत । अर्थदानीं अतिसमर्थ ।</p>
<p>माझा धरोनियां हात । काम‍आर्त पुरवील ॥९७॥</p>
</section>
<blockquote>
<section>
<p><br/></p>

<p>एवं दुराशया ध्वस्त निद्रा द्वार्यवलम्बती ।</p>
<p>निर्गच्छन्ती प्रविशती निशीथं समपद्यत ॥ २६ ॥</p>
<p><br/></p>
</section>
</blockquote>
<section>

<p>ऐसें दुराशा भरलें चित्त । निद्रा न लगे उद्वेगित 
।</p>
<p>द्वार धरोनि तिष्ठत । काम वांछित पुरुषांसीं ॥९८॥</p>
</section>
<section>
<p>रिघों जाय घराभीतरीं । सांचल ऐकोनि रिघे बाहेरी 
।</p>
<p>रिघतां निघतां येरझारी । मध्यरात्री पैं झाली ॥९९॥</p>
</section>
<section>
<p>सरली पुरुषाची वेळ । रात्र झाली जी प्रबळ ।</p>
<p>निद्रा व्यापिले लोक सकळ । पिंगला विव्हळ ते काळीं 
॥२००॥</p>
</section>
<blockquote>
<section>
<p><br/></p>

<p>तस्या वित्ताशया शुष्यद्‌ वक्त्राया दीनचेतसः 
।</p>
<p>निर्वेदः परमो जज्ञे चिन्ताहेतुः सुखावहः ॥ २७ 
॥</p>
<p><br/></p>
</section>
</blockquote>
<section>

<p>तुटला आशेचा जिव्हाळा । सुकले वोंठ वाळला गळा ।</p>
<p>कळा उतरली मुखकमळा । खेदु आगळा चिंतेचा ॥१॥</p>
</section>
<section>
<p>वित्त न येचि हाता । तेणें ते झाली दीनचित्ता ।</p>
<p>वैराग्यें परम वाटली चिंता । सुखस्वार्था ते हेतु 
॥२॥</p>
</section>
<blockquote>
<section>
<p><br/></p>

<p>तस्या निर्विण्णचित्ताया गीतं श्रृणु यथा मम ।</p>
<p>निर्वेद आशापाशानां पुरुषस्य यथा ह्यसिः ॥ २८ ॥</p>
</section>
<section>
<p>न ह्यङ्गाजातनिर्वेदो देहबन्धं जिहासति ।</p>
<p>यथा विज्ञानरहितो मनुजो ममतां नृप ॥ २९ ॥</p>
<p><br/></p>
</section>
</blockquote>
<section>

<p>कैसें वैराग्य उपजलें तिसी । जे चिंतीत होती विषयासी 
।</p>
<p>त्या विटली विषयसुखासी । छेदक आशेसी वैराग्य ॥३॥</p>
</section>
<section>
<p>तेणें वैराग्यें विवेकयुक्त । पिंगलेनें गा‌इलें 
गीत ।</p>
<p>तें आ‌इक राया समस्त । चित्तीं सुचित्त हो‌ऊनि ॥४॥</p>
</section>
<section>
<p>ऐक राया विवेकनिधी । वैराग्य नाहीं ज्याचे बुद्धीं 
।</p>
<p>त्यासी जन्ममरणाची आधिव्याधी । प्रतिपदीं बाधकु 
॥५॥</p>
</section>
<section>
<p>अनुतापु नाहीं ज्यासी । विवेक नुपजे मानसीं ।</p>
<p>तो संसाराची आंदणी दासी । आशापाशीं बांधिजे ॥६॥</p>
</section>
<section>
<p>त्यासी मोहममतेची गाढी । घालिजे देहबुद्धीची बेडी 
।</p>
<p>अहोरात्र विषय भरडी । अर्ध घडी न राहे ॥७॥</p>
</section>
<section>
<p>जराजर्जरित वाकळे । माजीं पडले अखंड लोळे ।</p>
<p>फुटले विवेकाचे डोळे । मार्गु न कळे विध्युक्त ॥८॥</p>
</section>
<section>
<p>त्यासी अव्हासव्हा जातां । अंधकूपीं पडे दुश्चिता 
।</p>
<p>तेथूनि निघावया मागुता । उपावो सर्वथा नेणती ॥९॥</p>
</section>
<section>
<p>तेथ काया-मनें-वाचें । निघणें नाहीं जी साचें ।</p>
<p>तंव फणकाविला लोभविंचें । चढणें त्याचें अनिवार 
॥२१०॥</p>
</section>
<section>
<p>तेथ निंदेचिया तिडका । आंत बाहेर निघती देखा ।</p>
<p>वित्तहानीचा थोर भडका । जळजळ देखा द्वेषाची ॥११॥</p>
</section>
<section>
<p>अभिमानाचे आळेपिळे । मोह‍उमासे येती बळें ।</p>
<p>तरी विषयदळणें आगळें । दुःखें लोळे गेहसेजे ॥१२॥</p>
</section>
<section>
<p>ऐशीं अवैराग्यें बापुडीं । पडलीं देहाचे बांदवडीं 
।</p>
<p>भोगितां दुःखकोडी । सबुडबुडीं बुडालीं ॥१३॥</p>
</section>
<section>
<p>पहा पां नीच सर्व वर्णांसी । निंद्य कर्में निंदिती 
कैशीं ।</p>
<p>वैराग्य उपजलें वेश्येसी । देहबंधासी छेदिलें ॥१४॥</p>
</section>
<section>
<p>देहबंध छेदी त्या उक्ती । वेश्या बोलिली नाना युक्ती 
।</p>
<p>झाली पिंगलेसी विरक्ती । चक्रवर्ती परीस पां ॥१५॥
</p>
</section>
<blockquote>
<section>
<p><br/></p>

<cite><p>पिङ्गलोवाच ।</p></cite>
<p>अहो मे मोहविततिं पश्यताविजितात्मनः ।</p>
<p>या कान्तादसतः कामं कामये येन बालिशा ॥ ३० ॥</p>
<p><br/></p>
</section>
</blockquote>
<section>

<p>मिथ्या मोहाचा विस्तार । म्यां वाढविला साचार ।
</p>
<p>माझ्या मूर्खपणाचा पार । पाहतां विचार पांगुळे 
॥१६॥</p>
</section>
<section>
<p>नाहीं अंतःकरणासी नेम । अपार वाढविला भ्रम ।</p>
<p>असंतपुरुषांचा काम । मनोरम मानितां ॥१७॥</p>
</section>
<section>
<p>जरी स्त्रीसी पुरुष पाहिजे । तरी जवळील पुरुष न लाहिजे 
।</p>
<p>हेंचि मूर्खपण माझें । सदा भुंजे असंतां ॥१८॥</p>
</section>
<blockquote>
<section>
<p><br/></p>

<p>सन्तं समीपे रमणं रतिप्रदं </p>
<p>वित्तप्रदं नित्यमिमं विहाय ।</p>
<p>अकामदं दुःखभयाधिशोक </p>
<p>मोहप्रदं तुच्छमहं भजेऽज्ञा ॥ ३१ ॥</p>
<p><br/></p>
</section>
</blockquote>
<section>

<p>संतपुरुषाची प्राप्ती । जवळी असतां नेणें आसक्ती 
।</p>
<p>ज्यासी केलिया रती । कामनिवृत्ती तत्काळ ॥१९॥</p>
</section>
<section>
<p>काम निवर्तवूनि देख । अनिवार पुरवी नित्यसुख ।</p>
<p>चित्तदाता तोचि एक । अलोलिक पैं देणें ॥२२०॥</p>
</section>
<section>
<p>सकळ ऐश्वर्य निजपदेंसीं । संतोषोनि दे रतीसी ।</p>
<p>रमवूं जाणे नरनारींसीं । रमणु सर्वांसी तो एकु ॥२१॥</p>
</section>
<section>
<p>सांडोनि ऐशिया कांतासी । माझी मूढता पहा कैशी ।</p>
<p>नित्य अकामदा पुरुषासी । कामप्राप्तीसी भजिन्नलें 
॥२२॥</p>
</section>
<section>
<p>आपुला पूर्ण न करवे काम । ते मज केवीं करिती निष्काम 
।</p>
<p>त्यांचेनि संगें मोहभ्रम । दुःख परम पावलें ॥२३॥</p>
</section>
<section>
<p>त्यांचेनि सुख नेदवेच मातें । परी झाले दुःखाचेचि 
दाते ।</p>
<p>भय-शोक-आधि-व्याधींतें । त्यांचेनि सांगातें पावलें 
॥२४॥</p>
</section>
<blockquote>
<section>
<p><br/></p>

<p>अहो मयाऽऽत्मा परितापितो वृथा </p>
<p>साङ्केत्यवृत्त्यातिविगर्ह्यवार्तया ।</p>
<p>स्त्रैणान्नराद्‌ यार्थतृषोऽनुशोच्यात्‌ </p>
<p>क्रीतेन वित्तं रतिमात्मनेच्छती ॥ ३२ ॥</p>
<p><br/></p>
</section>
</blockquote>
<section>

<p>जारपुरुषापासोनि सुख । इच्छितें ते मी केवळ मूर्ख 
।</p>
<p>वृथा परितापु केला देख । मज असुख म्यां दीधलें ॥२५॥</p>
</section>
<section>
<p>स्त्रैण पुरुष ते नराधम । वेश्यागामी त्याहूनि 
अधम ।</p>
<p>त्यांत कृपणु तो अधमाधम । तयांचा संगम मी वांच्छीं 
॥२६॥</p>
</section>
<section>
<p>जितुक्या अतिनिंदका वृत्ती । मज आतळतां त्या भीती 
।</p>
<p>योनिद्वारें जीविकास्थिती । नीच याती व्यभिचारु 
॥२७॥</p>
</section>
<section>
<p>अल्प द्रव्य जेणें देणें । त्याची जाती कोण हें नाहीं 
पाहणें ।</p>
<p>याहोनि काय लाजिरवाणें । निंदित जिणें पैं माझें 
॥२८॥</p>
</section>
<section>
<p>जया पुरुषासी देह विकणें । तें अत्यंत हीनदीनपणें 
।</p>
<p>काय सांगों त्याची लक्षणें । सर्वगुणें अपूर्ण 
॥२९॥</p>
</section>
<section>
<p>वित्त नेदवे कृपणता । काम न पुरवे पुरता ।</p>
<p>प्रीति न करवे तत्त्वतां । भेटी मागुती तो नेदी ॥२३०॥</p>
</section>
<section>
<p>ऐशियापासाव सुख । वांछितां वाढे परम दुःख ।</p>
<p>जळो त्याचें न पाहें मुख । वोकारी देख येतसे ॥३१॥</p>
</section>
<section>
<p>एवं जारपुरुषाची स्थिती । आठवितां चिळसी येती ।
</p>
<p>पुरे पुरे ते संगती । चित्तवृत्ति वीटली ॥३२॥</p>
</section>
<blockquote>
<section>
<p><br/></p>

<p>यदस्थिभिर्निर्मितवंशवंश्य </p>
<p>स्थूणं त्वचा रोमनखैः पिनद्धम्‌ ।</p>
<p>क्षरन्नवद्वारमगारमेतद्‌ </p>
<p>विण्मूत्रपूर्णं मदुपैति कान्या ॥ ३३ ॥</p>
<p><br/></p>
</section>
</blockquote>
<section>

<p>नरशरीर गृह सांकडें । आढीं पाखाड्या नुसधीं हाडें 
।</p>
<p>अस्थींच्या मेढी दोंहीकडे । वोलेनि कातडें मढियेलें 
॥३३॥</p>
</section>
<section>
<p>त्यासी सर्वांगीं सगळे । दिधले रोमावळिचे खिळे 
।</p>
<p>घालूनि नखाचे खोबळे । अग्रीं आंगवळे बूजिले ॥३४॥</p>
</section>
<section>
<p>अस्थि-मांस-चर्मबांधा । सर्वांगीं आवळूनि दिधला 
सांदा ।</p>
<p>रंगीत चर्मरसना स्वादा । पुढिले बांधा बांधिली 
॥३५॥</p>
</section>
<section>
<p>वायुप्रसरणपरिचारें । केलीं प्राणापानरंध्रें 
।</p>
<p>वरिले डळमळीत शिखरें । बालांकुरें लाविलीं ॥३६॥</p>
</section>
<section>
<p>बुजूनि भीतरील सवडी । बांधाटिलें नवनाडीं ।</p>
<p>विष्ठामूत्रांची गाढी । नित्य परवडी सांठवण ॥३७॥</p>
</section>
<section>
<p>भीतरिले अवकाशीं । दुर्गंधि ऊठली कैशी ।</p>
<p>तेचि प्रवाह अहर्निशीं । नवद्वारांसी वाहताति ॥३८॥</p>
</section>
<section>
<p>अखंड पर्‍हावे वाहती मळें । देखोनि ज्याचें तो कांटाळे 
।</p>
<p>अहर्निशीं धुतां जळें । कदा निर्मळे ते नव्हती ॥३९॥</p>
</section>
<section>
<p>सांगतांचि हे गोष्टी । ओकारी येतसे पोटीं ।</p>
<p>ऐशियास मी भुलल्यें करंटी । विवेक दृष्टीं न पाहें 
॥२४०॥</p>
</section>
<section>
<p>अस्थिमांसाचा कोथळा । विष्ठामूत्राचा गोळा ।</p>
<p>म्यां आलिंगिला वेळोवेळां । जळो कंटाळा न येचि ॥४१॥
</p>
</section>
<blockquote>
<section>
<p><br/></p>

<p>विदेहानां पुरे ह्यस्मिन्नहमेकैव मूढधीः ।</p>
<p>यान्यमिच्छन्त्यसत्यस्माद्‌ आत्मदात्‌ काममच्युतात्‌ 
॥ ३४ ॥</p>
<p><br/></p>
</section>
</blockquote>
<section>

<p>ये विदेहाचे नगरीं । मूर्ख मीचि एक देहधारी ।</p>
<p>हृदयस्थ सांडूनि श्रीहरी । असंतां नरीं व्यभिचारु 
॥४२॥</p>
</section>
<section>
<p>असंत पुरुष नेणों किती । म्यां भोगिले अहोरातीं 
।</p>
<p>सुख न पवेंची निश्चितीं । रति भगवंतीं जंव नाहीं 
॥४३॥</p>
</section>
<section>
<p>जो निकटवर्ती हृदयस्थु । पुरुषीं पुरुषोत्तम अच्युतु 
।</p>
<p>वीर्यच्युतीवीण रमवितु । संतोषें देतु निजात्मना 
॥४४॥</p>
</section>
<section>
<p>अच्युतें ज्यासि निजसुख दिधलें । ते सुख च्यवेना 
कांहीं केलें ।</p>
<p>ऐशिया हृदयस्था विसरलें । आणिक भुललें अकामदा ॥४५॥</p>
</section>
<section>
<p>अकामद ते नाशवंत । त्यांसी संग केलिया दुःखचि देत 
।</p>
<p>कैसें माझें मूर्ख चित्त । त्यासी आसक्त पैं होतें 
॥४६॥</p>
</section>
<section>
<p>त्या आसक्तीची झाली तडातोडी । लागली अच्युतसुखाची 
गोडी ।</p>
<p>ज्याचें सुख भोगितां चढोवढी । घडियाघडी वाढतें 
॥४७॥</p>
</section>
<blockquote>
<section>
<p><br/></p>

<p>सुहृत्‌ प्रेष्ठतमो नाथ आत्मा चायं शरीरिणाम्‌ 
।</p>
<p>तं विक्रीयात्मनैवाहं रमेऽनेन यथा रमा ॥ ३५ ॥</p>
<p><br/></p>
</section>
</blockquote>
<section>

<p>जो सोयरा माझा हृदयस्थु । सुख प्रीति प्रिय अच्युतु 
।</p>
<p>तोचि अंतरात्मा सर्वगतु । नाथ कांतु तो माझा ॥४८॥</p>
</section>
<section>
<p>त्यासीच आपुले संवसाटी । विकत घे‌ईन उठा‌उठी ।</p>
<p>परमानंदें दे‌ईन मिठी । गोठी चावटी सांडोनी ॥४९॥</p>
</section>
<section>
<p>रमा झाली पायांची दासी । मी भोगीन अनारिसी ।</p>
<p>सर्वकाळ सर्वदेशीं । सर्वरूपेसीं सर्वस्वें ॥२५०॥
</p>
</section>
<blockquote>
<section>
<p><br/></p>

<p>कियत्‌ प्रियं ते व्यभजन्‌ कामा ये कामदा नराः ।
</p>
<p>आद्यन्तवन्तो भार्याया देवा वा कालविद्रुताः ॥ 
३६ ॥</p>
<p><br/></p>
</section>
</blockquote>
<section>

<p>सांडूनि हृदयस्था अच्युतातें । वरावें वरां निर्दैवांतें 
।</p>
<p>तंव तो द्वैतभये भयचकिते । काळग्रस्ते सर्वदा ॥५१॥</p>
</section>
<section>
<p>जे निजभयें सर्वदा दुःखी । ते भार्येसी काय करिती 
सुखी ।</p>
<p>अवघीं पडलीं काळमुखीं । न दिसे ये लोकीं सुखदाता 
॥५२॥</p>
</section>
<section>
<p>असो नराची ऐशी गती । वरूं अमरांमाजीं अमरपती ।</p>
<p>विळांत ते चौदा निमती । पदच्युति अमरेंद्रा ॥५३॥</p>
</section>
<section>
<p>एवं सुर नर लोक लोकीं । आत्ममरणें सदा दुःखी ।</p>
<p>ते केवीं भार्येसी करिती सुखी । भजावें मूर्खीं 
ते ठायीं ॥५४॥</p>
</section>
<section>
<p>धन्य माझी भाग्यप्राप्ती । येचि क्षणीं येचि रातीं 
।</p>
<p>झाली विवेकवैराग्यप्राप्ती । रमापति तुष्टला ॥५५॥
</p>
</section>
<blockquote>
<section>
<p><br/></p>

<p>नूनं मे भगवान्‌ प्रीतो विष्णुः केनापि कर्मणा 
।</p>
<p>निर्वेदोऽयं दुराशाया यन्मे जातः सुखावहः ॥ ३७ 
॥</p>
<p><br/></p>
</section>
</blockquote>
<section>

<p>ये जन्मींचें माझें कर्म । पाहतां केवळ निंद्य धर्म 
।</p>
<p>मज तुष्टला पुरुषोत्तम । पूर्वजन्मसामग्रीं ॥५६॥</p>
</section>
<section>
<p>मज कैंचे पूर्वजन्मीं साधन । ज्याचें नाम ’पतितपावन’ 
।</p>
<p>कृपाळु जो जनार्दन । त्याचे कृपेन हें घडलें ॥५७॥</p>
</section>
<section>
<p>दुष्ट दुराशा व्यभिचारु । भगद्वारा चालवीं संसारु 
।</p>
<p>तिसी मज वैराग्ययुक्त विचारु । विष्णु साचारु तुष्टला 
॥५८॥</p>
</section>
<section>
<p>जरी असतें पूर्वसाधन । तरी निंद्य नव्हतें मी आपण 
।</p>
<p>योनिद्वारा कर्माचरण । पतित पूर्ण मी एकी ॥५९॥</p>
</section>
<section>
<p>यापरी मी पूर्ण पतित । पतितपावन जगन्नाथ ।</p>
<p>तेणें कृपा करून येथ । केलें विवेकयुक्त वैरागी 
॥२६०॥</p>
</section>
<section>
<p>तेणें वैराग्यविचारें देख । दुष्ट दुराशेचें फिटलें 
दुःख ।</p>
<p>मज झालें परम सुख । निजसंतोख पावलें ॥६१॥</p>
</section>
<section>
<p>दुःख आदळतां अंगासी । वैराग्य नुपजे अभाग्यासी 
।</p>
<p>भगवंतें कृपा केली कैशी । दुःखें निजसुखासी दीधलें 
॥६२॥</p>
</section>
<blockquote>
<section>
<p><br/></p>

<p>मैवं स्युर्मन्दभाग्यायाः क्लेशा निर्वेदहेतवः 
।</p>
<p>येनानुबन्धं निर्हृत्य पुरुषः शममृच्छति ॥ ३८ ॥</p>
<p><br/></p>
</section>
</blockquote>
<section>

<p>अंगीं आदळतां दुःखद्वंद्व । अभाग्यासी ये सबळ क्रोध 
।</p>
<p>थिता विवेक होय अंध । भाग्यमंद ते जाणा ॥६३॥</p>
</section>
<section>
<p>दुःख देखतांचि दृष्टी । ज्यासी वैराग्य विवेकेंसी 
उठी ।</p>
<p>तेणें छेदूनि स्नेहहृदयगांठी । पावे उठा‌उठी निजसुख 
॥६४॥</p>
</section>
<section>
<p>पुरुषांसी परमनिधान । विवेकयुक्त वैराग्य जाण ।
</p>
<p>तेणें हो‌ऊनियां प्रसन्न । समाधान पावती ॥६५॥</p>
</section>
<section>
<p>मी पूर्वी परम अभाग्य । महापुरुषांचे जें निजभाग्य 
।</p>
<p>तें भगवंतें दिधलें वैराग्य । झालें श्लाघ्य तिहीं 
लोकीं ॥६६॥</p>

<blockquote>
<section>
<p><br/></p>

<p>तेनोपकृतमादाय शिरसा ग्राम्यसङ्गताः ।</p>
<p>त्यक्त्वा दुराशाः शरणं व्रजामि तमधीश्वरम्‌ ॥ 
३९ ॥</p>
<p><br/></p>
</section>
</blockquote>
<section>

<p>कृपा करोनि भगवंते । निजवैराग्य दिधलें मातें ।
</p>
<p>तेणें सांडविलें दुराशेतें । ग्राम्य विषयातें 
छेदिलें ॥६७॥</p>
</section>
<section>
<p>तो उपकार मानूनियां माथां । त्यासी मी शरण जा‌ईन 
आतां ।</p>
<p>जो सर्वाधीश नियंता । त्या कृष्णनाथा मी शरण ॥६८॥
</p>
</section>
<blockquote>
<section>
<p><br/></p>

<p>सन्तुष्टा श्रद्दधत्येतद्‌ यथालाभेन जीवती ।</p>
<p>विहराम्यमुनैवाहं आत्मना रमणेन वै ॥ ४० ॥</p>
<p><br/></p>
</section>
</blockquote>
<section>

<p>शरण गेलियापाठीं । सहज संतुष्ट मी ये सृष्टीं ।</p>
<p>स्वभावें सत्‌श्रध्दा पोटीं । जीविका गांठी अदृष्ट 
॥६९॥</p>
</section>
<section>
<p>मुनीश्वर भोगिती निजात्मा । त्या मी भोगीन आत्मयारामा 
।</p>
<p>जो का पुरवी निष्कामकामा । तो परमात्मा वल्लभु ॥२७०॥</p>
</section>
<section>
<p>ब्रह्मादिक समर्थ असती । ते सांडूनियां निश्चितीं 
।</p>
<p>भगवद्‍भजनाची स्थिती । अतिप्रीती कां म्हणसी ॥७१॥</p>
</section>
<section>
<p>मजसारिखिया दुराचारी । जड जीवांतें उद्धरी ।</p>
<p>तारकु तोचि भवसागरीं । स्वामी श्रीहरि कृपाळु ॥७२॥
</p>
</section>
<blockquote>
<section>
<p><br/></p>

<p>संसारकूपे पतितं विषयैर्मुषितेक्षणम्‌ ।</p>
<p>ग्रस्तं कालाहिनाऽऽत्मानं कोऽन्यस्त्रातुमधीश्वरः 
॥ ४१ ॥</p>
<p><br/></p>
</section>
</blockquote>
<section>

<p>संसारलक्षण कूप अंध । तेथ विषयदृष्टीं विषयांध 
।</p>
<p>पडोनि गेले अंधांध । बुद्धिमंद उपायीं ॥७३॥</p>
</section>
<section>
<p>ते कल्पनाजळीं बुडाले । वासनाकल्लोळीं कवळले ।</p>
<p>दंभमदादि जळचरीं तोडिले । तृष्णेच्या पडले कर्दमीं 
॥७४॥</p>
</section>
<section>
<p>दुःखाच्या खडकीं आदळले । स्वर्गपायरीसी अडकले ।
</p>
<p>तेथूनिही एक पडले । निर्बुजले भवदळें ॥७५॥</p>
</section>
<section>
<p>नास्तिकें गेलीं सबुडबुडीं । कर्मठीं धरिल्या कर्मदरडी 
।</p>
<p>वेदबाह्य तीं बापुडीं । पडलीं देव्हडीतळवटीं ॥७६॥</p>
</section>
<section>
<p>निंदेचे शूळ कांटे । फुटोनि निघाले उफराटे ।</p>
<p>द्वेषाचे पाथर मोठे । हृदय फुटे लागतां ॥७७॥</p>
</section>
<section>
<p>कामाची उकळी प्रबळ । भीतरूनि बाहेरी ये सबळ ।</p>
<p>तेणें डहुळलें तें जळ । होय खळबळ जीवासी ॥७८॥</p>
</section>
<section>
<p>सुटले क्रोधाचे चिरे । वरी पडिल्या उरी नुरे ।</p>
<p>वनितामगरीं नेलें पुरें । विवरद्वारें आंतौतें 
॥७९॥</p>
</section>
<section>
<p>तेथ अवघियांसी एकसरें । गिळिलें काळें काळ‍अजगरें 
।</p>
<p>विखें घेरिलें थोरें घोरें । ज्ञान पाठिमोरें सर्वांसी 
॥२८०॥</p>
</section>
<section>
<p>सर्प चढलिया माणुसा । गूळ कडू लागे कैसा ।</p>
<p>निंब खाये घसघसां । गोड गूळसा म्हणौनि ॥८१॥</p>
</section>
<section>
<p>केवळ विषप्राय विषयो कडू । तो प्रपंचिया जाला गोडु 
।</p>
<p>अमृतप्राय परमार्थ गोडु । तो जाहला कडू विषयिकां 
॥८२॥</p>
</section>
<section>
<p>कूपाबाहेर वासु ज्यांसी । ते न देखती कूपा‌आंतुलांसी 
।</p>
<p>कूपांतले बाहेरिलांसी । कदाकाळेंसी न देखती ॥८३॥</p>
</section>
<section>
<p>ऐसिया पीडतयां जीवांसी । काढावया धिंवसा नव्हे 
कोण्हासी ।</p>
<p>तुजवांचोनि हृषीकेशी । पाव वेगेंसीं कृपाळुवा ॥८४॥</p>
</section>
<section>
<p>एवं दुःखकूपपतितां । हृदयस्थु भगवंतुचि त्राता 
।</p>
<p>धांव पाव कृष्णनाथा । भवव्यथा निवारीं ॥८५॥</p>
</section>
<section>
<p>ऐसें जाणोनि तत्त्वतां । त्याच्या चरणा शरण आतां 
।</p>
<p>शरण गेलिया सर्वथा । सहज भवव्यथा निवारे ॥८६॥</p>
</section>
<blockquote>
<section>
<p><br/></p>

<p>आत्मैव ह्यात्मनो गोप्ता निर्विद्येत यदाखिलात्‌ 
।</p>
<p>अप्रमत्त इदं पश्येद्ग्रस्तं कालाहिना जगत्‌ ॥ 
४२ ॥</p>
<p><br/></p>
</section>
</blockquote>
<section>

<p>ऐसें कळलें जी तत्त्वतां । येथ आपणचि आपणिया त्राता 
।</p>
<p>सर्व पदार्थीं सर्वथा । निर्वेदता दृढ जाहल्या 
॥८७॥</p>
</section>
<section>
<p>दृढ वैराग्यता ते ऐशी । विषयो टेंकल्या अंगासी ।
</p>
<p>चेतना नव्हे इंद्रियांसी । निद्रितापासीं जेवीं 
रंभा ॥८८॥</p>
</section>
<section>
<p>अथवा वमिलिया अन्ना । जेवीं वांछीना रसना ।</p>
<p>तेवीं विषय देखोनि मना । न धरी वासना आसक्ती ॥८९॥</p>
</section>
<section>
<p>तें वैराग्य कैसेनि जोडे । तरी सावधान पाहतां रोकडें 
।</p>
<p>जग काळें गिळिलें चहूंकडे । वेगळें पडे तें नाहीं 
॥२९०॥</p>
</section>
<section>
<p>पिता-पितामह काळें नेले । पुत्रपौत्रां काळें गिळिलें 
।</p>
<p>वैराग्य नुपजे येणें बोलें । तरी नागवले नरदेहा 
॥९१॥</p>
</section>
<section>
<p>मृत्युलोक याचें नांव । अनित्य स्वर्गाची का‌इसी 
हांव ।</p>
<p>वैराग्येंवीण निर्दैव । झाले सर्व सर्वथा ॥९२॥</p>
</section>
<blockquote>
<section>
<p><br/></p>

<cite><p>श्रीब्राह्मण उवाच ।</p></cite>
<p>एवं व्यवसितमतिर्दुराशां कान्ततर्षजाम्‌ ।</p>
<p>छित्त्वोपशममास्थाय शय्यामुपविवेश सा ॥ ४३ ॥</p>
<p><br/></p>
</section>
</blockquote>
<section>

<p>अवधूत म्हणे यदूसी । धन्य भाग्य तये वेश्येसी ।</p>
<p>वैराग्य उपजलें तिसी । विवेकेंसी निजोत्तम ॥९३॥</p>
</section>
<section>
<p>एवं विवंचूनि निजबुद्धी । परपुरुषदुराशा छेदी ।
</p>
<p>ज्याचेनि संगें आधिव्याधी । बहु उपाधी बाधक ॥९४॥</p>
</section>
<section>
<p>जे उपाधीचेनि कोडें । जन्ममृत्यूचा पुरु चढे ।</p>
<p>दुःखभोगाचें सांकडें । पाडी रोकडें जीवासी ॥९५॥</p>
</section>
<section>
<p>येणें वैराग्यविवेकबळें । छेदूनि दुराशेचीं मूळें 
।</p>
<p>उपरमु पावली एके वेळे । निजात्मसोहळे ते भोगी ॥९६॥</p>
</section>
<section>
<p>नित्यसिद्धसुखदाता । तो हृदयस्थ कांत आश्रितां 
।</p>
<p>विकल्प सांडूनि चित्ता । वेगीं हृदयस्था मीनली 
॥९७॥</p>
</section>
<section>
<p>त्यासी देखतां अनुभवाचे दिठीं । ऐक्यभावें घातली 
मिठी ।</p>
<p>निजसुख पावली गोरटी । उठा‌उठीं तत्काळ ॥९८॥</p>
</section>
<section>
<p>बोलु घे‌ऊनि गेला बोली । लाज लाजोनियां गेली ।</p>
<p>दृष्य-द्रष्टा दशा ठेली । वाट मोडिली विषयांची ॥९९॥</p>
</section>
<section>
<p>सुखें सुखावलें मानस । तें सुखरूप जालें निःशेष 
।</p>
<p>संकल्पविकल्प पडिले वोस । दोघां सावकाश निजप्रीती 
॥३००॥</p>
</section>
<section>
<p>नाबद पडलिया उदकांत । विरोनि तया गोड करित ।</p>
<p>तेवीं निराशीं पावोनि भगवंत । समरसत स्वानंदे ॥१॥</p>
</section>
<section>
<p>तेथ हेतूसी नाहीं ठावो । निमाला भावाभावो ।</p>
<p>वेडावला अनुभवो । दोघां प्रीती पाहा हो अनिवार ॥२॥</p>
</section>
<section>
<p>सांडूनि मीतूंपणासी । खेंव दिधलें समरसीं ।</p>
<p>मग समाधीचिये सेजेशी । निजकांतेंसी पहुडली ॥३॥</p>
</section>
<section>
<p>झणें मायेची लागे दिठी । यालागीं स्फूर्तीचिया 
कोटी ।</p>
<p>निंबलोण गोरटी । उठा‌उठी वोवाळी ॥४॥</p>
</section>
<section>
<p>ऐसी समाधिशेजेशीं । पिंगला रिघे निजसुखेंसीं ।</p>
<p>अवधूत म्हणे यदूसी । वैराग्यें वेश्येसी उपरमु 
॥५॥</p>
</section>
<section>
<p>वैराग्ये छेदिले आशापाश । पिंगला जाहली गा निराश 
।</p>
<p>निराशासी असमसाहस । सुखसंतोष सर्वदा ॥६॥</p>
</section>
<blockquote>
<section>
<p><br/></p>

<p>आशा हि परमं दुःखं नैराश्यं परमं सुखम्‌ ।</p>
<p>यथा सञ्छिद्य कान्ताशां सुखं सुष्वाप पिङ्गला ॥ 
४४ ॥</p>
</section>
<section>
<p>इति श्रीमद्‍भागवते महापुराणे पारमहंस्यां एकादशस्कन्धे 
अष्टमोऽध्यायः ॥ ८ ॥</p>
<p><br/></p>
</section>
</blockquote>
<section>

<p>आशा तेथ लोलुप्यता । आशेपाशीं असे दीनता ।</p>
<p>आशा तेथ ममता । असे सर्वथा नाचती ॥७॥</p>
</section>
<section>
<p>आशेपाशीं महाशोक । आशा करवी महादोख ।</p>
<p>आशेपाशीं पाप अशेख । असे देख तिष्ठत ॥८॥</p>
</section>
<section>
<p>आशेपाशीं अधर्म सकळ । आशा मानीना विटाळ ।</p>
<p>आशा नेणे काळवेळ । कर्म सकळ उच्छेदी ॥९॥</p>
</section>
<section>
<p>आशा अंत्यजातें उपासी । नीचसेवन आशेपाशीं ।</p>
<p>आशा न सांडी मेल्यासी । प्रेतापाशीं नेतसे ॥३१०॥</p>
</section>
<section>
<p>आशा उपजली अनंतासी । नीच वामनत्व आलें त्यासी ।</p>
<p>आशें दीन केलें देवांसी । कथा कायसी इतरांची ॥११॥</p>
</section>
<section>
<p>जगाचा जो नित्य दाता । तो आशेनें केला भिकेसवता ।
</p>
<p>वैर्‍याचे द्वारीं झाला मागता । द्वारपाळता तेणें 
त्यासी ॥१२॥</p>
</section>
<section>
<p>आशा तेथ नाहीं सुख । आशेपाशीं परम दुःख ।</p>
<p>आशा सर्वांसी बाधक । मुख्य दोष ते आशा ॥१३॥</p>
</section>
<section>
<p>ज्याची आशा निःशेष जाये । तोचि परम सुख लाहे ।</p>
<p>ब्रह्मादिक वंदिती पाये । अष्टमा सिद्धि राहे दासीत्वें 
॥१४॥</p>
</section>
<section>
<p>निराशांचा शुद्ध भावो । निराशांपाशीं तिष्ठे देवो 
।</p>
<p>निराशांचें वचन पाहा हो । रावो देवो नुल्लंघी ॥१५॥</p>
</section>
<section>
<p>निराश तोचि सद्‍बुद्धि । निराश तोचि विवेकनिधी 
।</p>
<p>चारी मुक्ती पदोपदीं । नैराश्य आधीं वंदिती ॥१६॥</p>
</section>
<section>
<p>निराशा तीर्थांचें तीर्थ । निराशा मुमुक्षूचा अर्थ 
।</p>
<p>निराशेपाशीं परमार्थ । असे तिष्ठत निरंतर ॥१७॥</p>
</section>
<section>
<p>जाण नैराश्यतेपाशीं । वैराग्य हो‌ऊन असे दासी ।
</p>
<p>निराश पहावया अहर्निशीं । हृषीकेशी चिंतितु ॥१८॥</p>
</section>
<section>
<p>निराश देखोनि पळे दुःख । निराशेमाजीं नित्यसुख 
।</p>
<p>निराशेपाशीं संतोख । यथासुखें क्रीडतु ॥१९॥</p>
</section>
<section>
<p>नैराश्याचे भेटीसी पाहाहो । धांवे वैकुंठीचा रावो 
।</p>
<p>नैराश्याचा सहज स्वभावो । महादेवो उपासी ॥३२०॥</p>
</section>
<section>
<p>निराशेपाशीं न ये आधी । निराशेपाशीं सकळ विधी ।</p>
<p>सच्चिदानंदपदीं । मिरवे त्रिशुद्धी निराशु ॥२१॥</p>
</section>
<section>
<p>ऐकोनि निराशेच्या नांवा । थोरला देवो घेतसे धांवा 
।</p>
<p>त्या देवोनियां खेंवा । रूपनांवा विसरला ॥२२॥</p>
</section>
<section>
<p>ते निराशेचा जिव्हाळा । पावोनि वेश्या पिंगला ।
</p>
<p>जारपुरुषाशेच्या मूळा । स्वयें समूळा छेदिती झाली 
॥२३॥</p>
</section>
<section>
<p>जें आशापाशांचें छेदन । तेंचि समाधीचें निजस्थान 
।</p>
<p>ते निज समाधी पावोन । पिंगला जाण पहुडली ॥२४॥</p>
</section>
<section>
<p>सर्व वर्णामाजीं वोखटी । कर्म पाहतां निंद्य दृष्टीं 
।</p>
<p>ते वेश्या पावन झाली सृष्टीं । माझे वाक्पुटीं कथा 
तिची ॥२५॥</p>
</section>
<section>
<p>यालागीं वैराग्यापरतें । आन साधन नाहीं येथें ।
</p>
<p>कृष्ण थापटी उद्धवातें । आल्हादचित्तें प्रबोधी 
॥२६॥</p>
</section>
<section>
<p>अवधूत सांगे यदूसी । प्रत्यक्ष वेदबाह्यता वेश्येसी 
।</p>
<p>निराश होतां मानसीं । निजसुखासी पावली ॥२७॥</p>
</section>
<section>
<p>यालागीं कायावाचाचित्तें । उपासावें निराशेतें 
।</p>
<p>यापरतें परमार्थातें । साधन येथें दिसेना ॥२८॥</p>
</section>
<section>
<p>इतर जितुकीं साधनें । तितुकीं आशा-निराशेकारणें 
।</p>
<p>ते निराशा साधिली जेणें । परमार्थ तेणें लुटिला 
॥२९॥</p>
</section>
<section>
<p>कृपा जाकळिलें अवधूतासी । यदूसी धरोनियां पोटासी 
।</p>
<p>निराशता हे जे ऐसी । अवश्यतेसीं साधावी ॥३३०॥</p>
</section>
<section>
<p>एका जनार्दना शरण । त्याची कृपा परिपूर्ण ।</p>
<p>तोचि आशापाश छेदून । समाधान पाववी ॥३३१॥</p>
</section>
<blockquote>
<section>
<p><br/></p>
<p>इति श्रीमद्‍भागवते महापुराणे एकादशस्कंधे </p>
<p>यदु-अवधूतसंवादे एकाकारटीकायां अष्टमोऽध्यायः 
॥८॥</p>
</section>
<section>
<p>श्रीकृष्णार्पणमस्तु ॥ मूळश्लोक ॥४४॥ ओव्या ॥३३१ 
॥</p>
<p><br/></p>
</section>
</blockquote>

</article>
</body>
<!-- Mirrored from santeknath.org/eknathi bhagwat/adhyay 8.html by HTTrack Website Copier/3.x [XR&CO'2013], Tue, 04 Aug 2015 03:10:59 GMT -->
</html>
