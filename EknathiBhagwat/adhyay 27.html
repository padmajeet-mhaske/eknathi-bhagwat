<html>

<!-- Mirrored from santeknath.org/eknathi bhagwat/adhyay 2.html by HTTrack Website Copier/3.x [XR&CO'2013], Tue, 04 Aug 2015 03:10:45 GMT -->
<head>
<meta http-equiv="content-type" content="text/html; charset=utf-8" />
<link rel="stylesheet" href="https://maxcdn.bootstrapcdn.com/bootstrap/3.3.5/css/bootstrap.min.css">
<link href='http://fonts.googleapis.com/css?family=Amita:400|Glegoo:400&subset=devanagari,latin' rel='stylesheet' type='text/css'>
<link rel="stylesheet" type="text/css" media="print" href="style_print.css">
<link rel="stylesheet" type="text/css" media="screen" href="style_print.css">
<style type="text/css">
<!--
.style1 {font-weight: bold}
-->
</style>
</head>
<body>
<article>
<h1>॥ श्री एकनाथी भागवत ॥ </h1>
<p><br/></p>
<h2>अध्याय सत्ताविसावा</h2>
<p><br/></p>

<p>श्रीगणेशाय नमः ॥ श्रीकृष्णाय नमः ॥</p>
<p>ॐ नमो देव सहज निज । तूं विश्वात्मा चतुर्भुज ।</p>
<p>अष्टभुज तूंचि विश्वभुज । गुरुत्वें तुज गौरव ॥ 
१ ॥</p>
<p>निजनिश्याचिया भावार्थ । तूं गुरुनामें अभयदाता 
।</p>
<p>अभय दे‌ऊनि तत्त्वतां । भवव्यथा निवारिसी ॥ २ ॥</p>
<p>निवारूनि जन्ममरण । आपण्या भेटसी आपण ।</p>
<p>तेव्हां गुरुशिष्यनामीं संपूर्ण । तुझें एकपण आभासे 
॥ ३ ॥</p>
<p>तें एकपण पाहतां दिठीं । एका जनार्दनीं पडे मिठी 
।</p>
<p>गुरुत्वें कोंदे सकळ सृष्टी । स्वानंदपुष्टी जग 
नांदे ॥ ४ ॥</p>
<p>तो स्वानंदैकचिद्धन । जगद्गुरु जनार्दन ।</p>
<p>एका जनार्दना शरण । एकीं एकपण दृढ केलें ॥ ५ ॥</p>
<p>दृढ केलें जें एकपण । तेंही सद्गुरु झाला आपण ।</p>
<p>तेथें खुंटले मीतूंपण । एका जनार्दन एकत्वें ॥ ६ 
॥</p>
<p>यापरी एकाकी एकला । एका जनार्दनें कवयिता केला ।
</p>
<p>तो एकादशाचा पावला । अतिसखोला एकत्वबोध ॥ ७ ॥</p>
<p>त्या एकत्वाची निजस्थिती । पावला पुरूरवाभूपती 
।</p>
<p>दृढ अनुताप विरक्ती । भगवद्भक्ती सत्संगें ॥ ८ ॥
</p>
<p>हें सव्विसावे अध्यायीं जाण । स्वमुखें बोलिला 
श्रीकृष्ण ।</p>
<p>सत्संगें भगवद्भजन । तेणें वैराग्य पूर्ण साधकां 
॥ ९ ॥</p>
<p>न करितां भगवद्भक्ती । कदा नुपजे विरक्ती ।</p>
<p>विरक्तीवीण भगवत्प्राप्ती । नव्हे कल्पांतीं साधकां 
॥ १० ॥</p>
<p>ऐसें बोलिला श्रीकृष्ण । तें उद्धवें जीवीं धरूनि 
पूर्ण ।</p>
<p>भगवद्भक्ति पूजाविधान । क्रियायोग जाण पुसत ॥ ११ 
॥</p>
<blockquote>
<p><br/></p>
<cite><p>उद्धव उवाच-</p></cite>
<p>क्रियायोगं समाचक्ष्व भवदाराधनं प्रभो ।</p>
<p>यस्मात्वां ये यथार्चन्ति सात्वताः सात्वतर्षभ ॥ १ ॥</p>
<p><br/></p>
</blockquote>


<p>निजभक्तानुग्रहार्थ । सत्त्वमूर्ति तूं श्री‌अनंत 
।</p>
<p>तुझे निजभक्त जे सात्वत । ते तुज पूजित कोणे विधीं 
॥ १२ ॥</p>
<p>तें साधूचें आराधन । तुझे क्रियायोगें निरपूजन 
। ।</p>
<p>कृपाकरोनियां आपण । मज संपूर्ण सांगावें ॥ १३ ॥</p>
<p>म्हणसी जरी हें आणिकांतें पुसावें । हें माझेनि 
जाण सर्वथा नव्हे ।</p>
<p>तुज सांडूनि दूरी जावें । हे लाजही जीवें साहवेना 
॥ १४ ॥</p>
<p>मी तुझा दास जीवेंभावें । तुझेनि प्रभुत्वगौरवें 
।</p>
<p>मी कळिकाळा नागवें । कृपाप्रभावें तुझेनी ॥ १५ ॥
</p>
<p>तूं कृपाळु कृपायुक्त । कृपेने होसी भक्तांचा भक्त 
।</p>
<p>त्या तुझा मी चरणांकित । सलगीं गुह्यार्थ स्वयें 
पुसें ॥ १६ ॥</p>
<p>इतका करूनि अत्यादर । कां पुससी पूजाप्रकार ।</p>
<p>तरी हा श्रेष्ठश्रेष्ठीं केला विचार । तो निजनिर्धार 
अवधारीं ॥ १७ ॥</p>
<blockquote>
<p><br/></p>

<p>एतद्वदन्ति मुनयो मुहुर्निःश्रेयसं नृणाम्‌ ।
</p>
<p>नारदो भगवान्‌ व्यास आचार्योऽङ्गिरसः सुतः ॥ २ 
॥</p>
<p><br/></p>
</blockquote>


<p>पूर्वीं वेदविचारनिष्ठ । सुरवर्य मुनिश्रेष्ठ 
।</p>
<p>हेंचि अनुवादले स्पष्ट । अतिवरिष्ठ विवेकी ॥ १८ 
॥</p>
<p>पूजाविधान प्रसिद्ध । बोलिला देवर्षि ‘नारद’ ।</p>
<p>अंगिराचा पुत्र अगाध । ‘देवगुरु’ प्रबुद्ध हेंचि 
बोले ॥ १९ ॥</p>
<p>जो ‘व्यास’ सत्यवतीसुत । जो कां नारायण मूर्तिमंत 
।</p>
<p>जेणें प्रकट केला वेदार्थ । जो विख्यात महाकवि ॥ 
२० ॥</p>
<p>पुराणकविकर्ता तो साङ्ग । यालागीं व्यसोच्छिष्टमिदं 
जग’ ।</p>
<p>तेणेंही भगवत्पूजामार्ग । हा क्रियायोग बोलिजे 
॥ २१ ॥</p>
<p>असो इतरांची चावटी । जो पितामह सकळ सृष्टी ।</p>
<p>जो जन्मला विष्णूच्या पोटीं । तेणेंही या गोष्टी 
दृढ केल्या ॥ २२ ॥</p>
<blockquote>
<p><br/></p>

<p>निःसृतं ते मुखाम्भोजाद्यदाह भगवानजः ।</p>
<p>पुत्रेभ्यो भृगुमुख्येभ्यो देव्यै च भगवान्‌ भवः ॥ ३ ॥</p>
<p><br/></p>
</blockquote>


<p>तुवांचि कल्पचिया आदीं । हेचि पूजाविधानविधी ।</p>
<p>उपदेशिला पुत्रबुद्धीं । स्वयें त्रिशुद्धी विधाता 
॥ २३ ॥</p>
<p>तेणेंही कल्पादीसीं आपण । नाभिकमळासनीं बैसोन ।
</p>
<p>भृगुकश्यपादि पुत्रांसी जाण । हें पूजाविधान उपदेशी 
॥ २४ ॥</p>
<p>श्रीमहादेवेंही आपण । हें क्रियायोगविधिविधान 
।</p>
<p>भावें भवनीसी जाण केलें निरूपण एकांतीं ॥ २५ ॥</p>
<blockquote>
<p><br/></p>

<p>एतद्वै सर्ववर्णानामाश्रमाणां च संमतम्‌ ।</p>
<p>श्रैयसामुत्तमं मन्ये स्त्रीशूद्राणां च मानद ॥ ४ ॥</p>
<p><br/></p>
</blockquote>


<p>एवं श्रेष्ठपरंपरा । तुवां प्रकट केली दीनोद्धारा 
।</p>
<p>दीनदयाळु तूं खरा । याही विचारा अवधारीं ॥ २६ ॥</p>
<p>आश्रमधर्मविधिविधान । तेथ अधिकारी द्विजन्मे जन 
।</p>
<p>त्यांसी कर्मबाधा बाधी गहन । गुंतले ब्राह्मण कर्मठत्वें 
॥ २७ ॥</p>
<p>तैसें नव्हे तुझें भजन । भजनाधिकारी सर्व वर्ण ।
</p>
<p>दीनोद्धारी भजन पूर्ण । स्त्रिया शूद्रजन उद्धरिले 
॥ २८ ॥</p>
<p>कर्मीं गुंतले उत्तमोत्तम । भजनें उद्धरिले अधमाधम 
।</p>
<p>भजनें सर्वांसही सुगम । भजनें स्वधर्मसार्थक ॥ 
२९ ॥</p>
<p>भजनमहिमा निःसीम । अधमा पदवी उत्तमोत्तम ।</p>
<p>भजनहीन जे उत्तम । ते अधमाधम स्वयें होती ॥ ३० ॥</p>
<p>सर्व वर्ण आणि आश्रम । भगवद्भजनें गति उत्तम ।</p>
<p>हेंचि भक्तीचें निजवर्म । भक्त निष्काम जाणती ॥ 
३१ ॥</p>
<p>करूनियां भगवद्भक्ती । भक्त स्वयें भगवद्रूप होती 
।</p>
<p>यालागीं भक्तांतें श्रीपती । अतिप्रीतीं मानिसी 
॥ ३२ ॥</p>
<p>तुझें भजनपूजन करितां । तूं निजभकतांचा होसी त्राता 
।</p>
<p>तूंचि भक्तांसी सन्मान-दाता । ते भजनकथा मज सांग 
॥ ३३ ॥</p>
<blockquote>
<p><br/></p>

<p>एतत्कमलपत्राक्ष कर्मबन्धविमोचनम्‌ ।</p>
<p>भक्ताय चानुरक्ताय ब्रूहि विश्वेश्वरेश्वर ॥ ५ ॥</p>
<p><br/></p>
</blockquote>


<p>कमळनाभि नारायणा । भक्तविश्राम कमळवदना ।</p>
<p>कमलालया कमलनयना । विनंती श्रीकृष्णा अवधारीं ॥ 
३४ ॥</p>
<p>तुवां पाहिल्या कृपादृष्टीं । तत्कालपैं उठ‍उठीं 
।</p>
<p>सुटती कर्मबंधाच्या गांठी । स्वानंदपुष्टी निजभक्तां 
॥ ३५ ॥</p>
<p>जेवीं घृताचें कठिणपण । क्षणें विरवी सूर्यकिरण 
।</p>
<p>तेवीं कर्मबंधा निर्दळण । तुझें कृपावलोकन करी 
कृष्णा ॥ ३६ ॥</p>
<p>कां सैंधवाचा महागिरी । जेवीं विरे सिंधूमा‌अझारीं 
।</p>
<p>तेवीं कर्मबंधा बोहरी । तुझी कृपा करी श्रीकृष्णा 
॥ ३७ ॥</p>
<p>तुझी झालिया कृपादृष्टी । कर्माकर्मांसी पडे तुटी 
।</p>
<p>जेवीं सूर्योदयासाटीं । नातुडे भेटीं खद्योत ॥ 
३८ ॥</p>
<p>तमीं दाटती खद्योतकोडी । तेवीं अज्ञानीं कर्माची 
आडाडी ।</p>
<p>तुझा कृपासूर्य जोडल्या जोडी । कर्में जाती बापुडीं 
विरोनी ॥ ३९ ॥</p>
<p>ऐशिया निष्कर्मकॄपायुक्त । तुझे नांदती निजभक्त 
।</p>
<p>जे कां विषयीं अतिविरक्त । सदा अनुरक्त हरिचरणीं 
॥ ४० ॥</p>
<p>तें पूर्णकृपेचें आयतन । तुझें भजनपूजाविधान ।</p>
<p>तें मज सांग कृपा करून । मी अतिदिन पैं तुझें ॥ ४१ 
॥</p>
<p>म्हणसी तुज हा अधिकार नाहीं । परी मी शरण आलों तुज 
पाहीं ।</p>
<p>शरणागताची तुझ्या ठायीं । उपेक्षा नाहीं श्रीकृष्णा 
॥ ४२ ॥</p>
<p>तुवां उद्धरिलें पशु-गीध-गजांसी । गणिके तारिलें 
कुंटणीसी ।</p>
<p>तेचि कृपा करीं आम्हांसी । हृषीकेशी कृपाळुवा ॥ 
४३ ॥</p>
<p>म्हणसी ‘ब्रह्म शिव असतां सृष्टीं । मजचि पुसायाची 
श्रद्धा मोठी ।</p>
<p>कैसेनि पां वाढली पोटीं’ । ऐक ते गोठी सांगेन ॥ ४४ 
॥</p>
<p>ब्रह्मा जगाचा कर्ता होये । तोही विसरला निहात्मसोये 
।</p>
<p>तो तुझ्या पोटा ये‌ऊनि पाहें । निजज्ञान लाहे तुझेनि 
॥ ४५ ॥</p>
<p>शिव पायवणी वाहे माथां । तुझें नाम सदा जपतां ।</p>
<p>तुझे कृपेस्तव तत्त्वतां । तोही निजात्मता पावला 
॥ ४६ ॥</p>
<p>यालागीं तूं ईश्वराचा ईश्वर । नियंत्या नियंता 
सर्वेश्वर ।</p>
<p>विश्वीं विश्वास विश्वंभर । विश्वेश्वर तूं कृष्णा 
॥ ४७ ॥</p>
<p>यापरी तूं ज्ञाननिधी । पूर्ण बोधाचा उदधी ।</p>
<p>जेणें होय निजात्मसिद्धी । ते पूजाविधी मज सांग 
॥ ४८ ॥</p>
<p>ऐसा भक्तवचनें तो संतोषला । पूर्ण निजबोधें द्रवला 
।</p>
<p>निजात्मकृपा कळवळला । काय बोलिला श्रीकृष्ण ॥ ४९ 
॥</p>
<blockquote>
<p><br/></p>

<p>श्रीभगवानुवाच-नह्यन्तोऽनन्तपारस्य कर्मकाण्डस्य 
चोद्धव ।</p>
<p>संक्षिप्तं वर्णयिष्यामी यथावदनुपूर्वशः ॥ ६ ॥
</p>
<p><br/></p>
</blockquote>


<p>ज्याचें ऐकतां वचन । वेदवाक्या पडे मौन ।</p>
<p>ज्याची करितां आठवण । मनपणा मन स्वयें मुके ॥ ५० 
॥</p>
<p>जो वेदार्थप्रकाशक । जो अर्काचा आदि अर्क ।</p>
<p>तो उद्धवासी यदुनायक । स्वमुखें देख बोलत ॥ ५१ ॥</p>
<p>आगमनिगमोक्तप्रकार । माझी पूजाविधी सविसतर ।</p>
<p>सांगतां अनंत अपार । न कळे पार ब्रह्मादिकां ॥ ५२ 
॥</p>
<p>उद्धवा ऐक पां तत्त्वतां । मी देवादिदेव झालों वक्ता 
।</p>
<p>तरी पूजाविधानकथा । समूळ सर्वथा न सांगवे ॥ ५३ ॥</p>
<p>जरी झाले अतिसज्ञान । तरी पूजाविधिविधान ।</p>
<p>सांगावया समर्थपण । सर्वथा जाण असेना ॥ ५४ ॥</p>
<p>एवं पूर्वोक्तप्रकार । अगमनिगमनिजसार ।</p>
<p>निवडूनि संक्षेपाकार । तुज मी साचार सांगेन ॥ ५५ 
॥</p>
<p>पूजाविधिनिजसार । त्रिविध विधान त्रिप्रकार ।</p>
<p>ऐक त्याचाही विचार । विधि‌उपचारविभागें ॥ ५६ ॥</p>
<blockquote>
<p><br/></p>

<p>वैदिकस्तात्रिको मिश्र इति मे त्रिविधो मखः ।</p>
<p>त्रयाणामेप्सितेनैव विधिना मां समर्चयेत्‌ ॥ ७ ॥</p>
<p><br/></p>
</blockquote>


<p>वेदींचे मंत्र वेदींचें अंग । वेदोक्त माझी पूजा 
साङ्ग ।</p>
<p>या नांव गा ‘वैदिक’ मार्ग । आगम प्रयोग तो ऐक ॥ ५७ 
॥</p>
<p>आगममंत्र आगमचि अंग । माझी आगमोक्त पूजा सा</font><font face="Arial">~</font><font face="Mangal">घ्ग् ।</p>
<p>या नांव् गा ‘तांत्रिक्’ मार्ग् । मिश्रप्रसंग् 
तो ऐक् ॥ ५८ ॥</p>
<p>वेदींचे मंत्र् तंत्रींचें अंग् । एवं मिश्रित् 
उभय् भाग् ।</p>
<p>माझी पूजा निपजे साङ्ग् । ‘मिश्र्’ मार्ग् या नांव् 
॥ ५९ ॥</p>
<p>हे त्रिविधविधि पूजा साङ्ग् । तो जाण् माझा ‘त्रिविध्’ 
याग् ।</p>
<p>येणें मे संतोषें श्रीरंग् । पार्श्वदेशीं साङ्ग् 
सपरिवार् ॥ ६० ॥</p>
<p>ऐसें माझें त्रिविध् भजन् । जेथ् ज्याची श्रद्धा 
पूर्ण् ।</p>
<p>त्या विधीं करितां पूजन् । मज् तृप्ती समान् भावार्थें 
॥ ६१ ॥</p>
<p>भावार्थें जें माझें पूजन् । तेणें मी संतृप्त् 
जनार्दन् ।</p>
<p>हा आगमोक्त् यज्ञ् संपूर्ण् । त्रिविध् लंक्षण् 
समसाम्यें ॥ ६२ ॥</p>
<p>वैदिकादि त्रिविध् गती । पूजितां तृप्त् मी श्रीपती 
।</p>
<p>पूजाधिकाराची स्थिती । ऐक् तुजप्रती सांगेन् ॥ 
६३ ॥</p>
<blockquote>
<p><br/></p>

<p>यदा स्वनिगमेनोक्तं द्विजत्वं प्राप्य् पूरुषः 
।</p>
<p>यथ् यजेत् मां भक्त्या श्रद्धया तंनिबोध् मे ॥ ८ ॥</p>
<p><br/></p>
</blockquote>


<p>द्विजन्मे जे तिन्ही वर्ण् । त्यांचें अधिकारलक्षण् 
।</p>
<p>गर्भाष्टमीं उपनयन् । तैं अधिकार् पूर्ण् ब्राह्मणा 
॥ ६४ ॥</p>
<p>क्षत्रियांचा अधिकार् शुद्ध् । बारा वर्षां व्रतबंध् 
।</p>
<p>सोळा वर्षां प्रसिद्ध् । व्रतबंध् वैश्यासी ॥ ६५ 
॥</p>
<p>गायत्री‌उपदेश् पावोन् । दुसरें जन्म् उपनयन् ।
</p>
<p>या लागीं ‘सावित्र्’ जन्म् जाण् । द्विजन्मे त्रिवर्ण् 
वेदोक्तविधी ॥ ६६ ॥</p>
<p>वेदोक्त् अधिकारलक्षण् । या नांव् उद्धवा जाण् 
।</p>
<p>आतां माझें पूजाविधिस्थान् । ऐक् संपूर्ण् निजभक्ता 
॥ ६७ ॥</p>
<blockquote>
<p><br/></p>

<p>अर्चायां स्थण्डिलेऽग्नौ वा सूर्ये वाप्सु हृदि 
द्विजे ।</p>
<p>द्रव्येण् भक्तियुक्तोऽर्चेत्‌ स्वगुरुं माममायया ॥ ९ ॥</p>
<p><br/></p>
</blockquote>


<p>माझें पूजा‌अधिष्ठान् । अष्टविध् पूजास्थान् ।
</p>
<p>त्याचेंही निजलक्षण् । ऊणखूण् ते ऐक् ॥ ६८ ॥</p>
<p>प्रिय् ‘प्रतिमा’ पूजास्थान् । हें माझें प्रथम् 
अधिष्ठान् ।</p>
<p>कां पृथ्वीतळीं ‘स्थंडिलीं’ जाण् । पूजास्थान् 
दुसरें ॥ ६९ ॥</p>
<p>‘अग्नीचें तेज्’ स्वरूप् माझें । तें पूजास्थान् 
जाण् तिजें ।</p>
<p>‘सूर्यमंडळीं’ जे पूजा कीजे । तें चवथें माझें पूजास्थान् 
॥ ७० ॥</p>
<p>‘उदकीं’ जें माझें पूजन् । तें पांचवें पूजस्थान् 
।</p>
<p>‘हृदयीं’ जें माझें आवाहन् । तें पूजास्थान् सहावें 
॥ ७१ ॥</p>
<p>शालिग्राम् केवळ् अचेतन् । ‘ब्राह्मण्’ मझें स्वरूप् 
सचेतन् ।</p>
<p>तें अखंडत्वें ब्रह्मपूर्ण् । पूजासन्मान् षोडशोपचारें 
॥ ७२ ॥</p>
<p>ब्राह्मणीं ज्याचा ब्रह्मभावो । तो परम् भाग्याचा 
स्वयमेवो ।</p>
<p>ब्रह्मादिकां पूज्य् पहा हो । मी देवाधिदेवो स्वयें 
वंदीं ॥ ७३ ॥</p>
<p>सकळ् पूज्यांमाजीं जाण् । मुख्यत्वें पूज्य् ब्राह्मण् 
।</p>
<p>तें सातवें पूजस्थान् । उद्धवा जाण् अतिश्रेष्ठ् 
॥ ७४ ॥</p>
<p>सकळ् पूज्यां पूज्यत्वें पूजा । जो वरिष्ठां वरिष्ठ् 
वोजा ।</p>
<p>जो विनटता आत्मा मझा । वंद्य् ‘गुरुराजा’ सर्वांसी 
॥ ७५ ॥</p>
<p>ज्याचे सद्भावें धरितां चरण् । मी सुखावें ब्रह्म् 
पूर्ण् ।</p>
<p>ज्याचें मद्रूपें करितां स्तवन् । मी परमात्मा 
जाण् उल्हासें ॥ ७६ ॥</p>
<p>सद्गुरूचें नामस्मरण् । निर्दळी बवभय् दारुण् ।
</p>
<p>निवरोनी जन्ममरण् । निववी संपूर्ण् निजबोधें ॥ 
७७ ॥</p>
<p>तो मी परमात्मा नारायण् । गुरुरूपें प्रकटोनि जाण् 
।</p>
<p>परब्रह्माचें पूर्णपण् । शिष्यद्वारा संपूर्ण् 
प्रकाशक् ॥ ७८ ॥</p>
<p>ब्रह्माचें परब्रह्मपणा । सद्गुरूचेनि सत्य् जण् 
।</p>
<p>एव्हडें अगाध् महिमान् । अतिगहन् गुरूचें ॥ ७९॥
</p>
<p>एवं ‘सद्गुरु’ ज्ञानघन् । जो हरिहरां वद्य् पूर्ण् 
।</p>
<p>तो माझें सद्रूप् अधिष्ठान् । हें पूजस्थान् आठवें 
॥ ८० ॥</p>
<p>हें आठवें पूजास्थान । अखंड आठवे आठवण ।</p>
<p>तेणें आठवें साङ्ग संपूर्ण । उद्धवा जाण्‌ अमी पूजिलों 
॥ ८१ ॥</p>
<p>एवं ही आठही पूजास्थानें । तुज सांगितलीं सुलक्षणें 
।</p>
<p>तेथलीं पूजेचीं लक्षणें । तेही भिन्नपणें सांगेन 
॥ ८२ ॥</p>
<p>सकळ अधिष्ठानां गोडपण । जें पूजनीं होय संपूर्ण 
।</p>
<p>तें पूजेचें मुख्य लक्षण । निजवर्म खूण ते ऐक ॥ ८३ 
॥</p>
<p>सांडूनि लोकरंजनव्यापार । त्यजूनि दांभिक उपचार 
।</p>
<p>दवडूनि शठत्वाचा व्यवहार । भजनतत्पर सद्भावें ॥ 
८४ ॥</p>
<p>हीं अष्टौ महापूजास्थानें । येथ ‘अमायिक’ जें जें 
भजन ।</p>
<p>तें तें अतिगोड पूजन । उद्धवा जाण निश्चित ॥ ८५ ॥
</p>
<p>एथ निष्कपट जे जे सेवा । ते ते अतिवल्लभ देवाधिदेवा 
।</p>
<p>आतां पूजाविधि आघवा । ऐक बरवा सांगेन ॥ ८६ ॥</p>
<blockquote>
<p><br/></p>

<p>पूर्वं स्न्नानं प्रकुर्वीत धौतदन्तोऽङ्गशुद्धये 
।</p>
<p>उभयैरपि च स्न्नानं मन्त्रैर्मृद्रहणादिना ॥ १० ॥</p>
<p><br/></p>
</blockquote>


<p>मळत्याग दंतधावन । यथाकाळीं करूनि जाण ।</p>
<p>देहसुद्धयर्थ करावें स्न्नान । मृत्तिकाग्रहण 
पूर्वक ॥ ८७ ॥</p>
<p>ऐसें झालिया मळत्यागस्न्नान । मग करावें मंत्रस्न्नान 
।</p>
<p>वैदिक तांत्रिक विधान । दीक्षाग्रहण यथाविधि ॥ 
८८ ॥</p>
<p>जैसा सद्गुरुसंप्रदावो । तैसा चालवावा आम्नावो 
।</p>
<p>त्या विधीं स्न्नान करूनि पाहा हो । निर्मळ भावो 
धरावा ॥ ८९ ।</p>
<blockquote>
<p><br/></p>

<p>सन्धोपास्त्यादि कर्माणि वेदेनाचोदितानि मे ।
</p>
<p>पूजां तैः कल्पयेत्सम्यक्‌ सङ्कल्पः कर्मपावनीम्‌ 
॥ ११ ॥</p>
<p><br/></p>
</blockquote>


<p>वर्णाश्रमनिजविधींसीं । वेदें संध्या बोलिली जैसी 
।</p>
<p>ते ते वर्णाश्रमीं संध्या तैसी । नित्यनैमित्येंसीं 
करावीं ॥ ९० ॥</p>
<p>वेदोक्त आचरावें स्वकर्म । निःशेष त्यागावें निषिद्ध 
काम्य ।</p>
<p>या नांव शुद्ध स्वधर्म । उत्तमोत्तम अधिकारू ॥ ९१ 
॥</p>
<p>वेदोक्त सांडणें स्वकर्म । हाचि मुख्यत्वें अति‌अधर्म 
।</p>
<p>हाता आलिया परब्रह्म । न त्यागितां कर्म स्वयें 
राहे ॥ ९२ ॥</p>
<p>स्वयें स्वधर्म जो सांडणें । तेंचि अधर्माचें मुख्य 
ठाणें ।</p>
<p>स्वधर्में चित्तशुद्धि साधणें । यालागीं त्यागणें 
अहंता ॥ ९३ ॥</p>
<p>तेथें स्वधर्मकर्म आचरतां । ऐसा भाव उपजे चित्ता 
।</p>
<p>‘मी नव्हें एथ कर्मकर्ता । फळभोक्ता मी नव्हे’ ॥ 
९४ ॥</p>
<p>देह जड मूढ अचेतन । त्यासी चेतवी जनीं जनार्दन ।</p>
<p>तेथ माझें मीपण कर्तेपण । सर्वथा जाण रिघेना ॥ ९५ 
॥</p>
<p>या बुद्धीं जें कर्माचरण । तें भावार्थें भावीं 
ब्रह्मार्पण ।</p>
<p>यापरी निरभिमान । माझें उपासन साधकां ॥ ९६ ॥</p>
<p>माझी प्रतिमा पूजाविधान । तें प्रथम माझें पूजास्थान 
।</p>
<p>तें प्रतिमाक्रियालक्षण । ऐक संपूर्ण उद्धवा ॥ 
९७ ॥</p>
<blockquote>
<p><br/></p>

<p>शैली दारुमयी लौही लेप्या लेख्य च सैकती ।</p>
<p>मनोमयी मणिमयी प्रतिमाष्टविधा स्मृता ॥ १२ ॥</p>
<p><br/></p>
</blockquote>


<p>अष्टधा प्रतिमास्थिती । ज्या पूजितां सद्यःश्रेय 
देती ।</p>
<p>ऐशिया प्रतिमांची जाती । ऐक तुजप्रती सांगेन ॥ ९८ 
॥</p>
<p>गंडक्यादि ‘शिळामूर्ती’ । कां दारु मांदार ब्रह्म 
‘काष्ठमूर्ती’ ।</p>
<p>अथवा सुवर्णादि ‘धातुमूर्ती’ । सद्यः फळती सधकां 
॥ ९९ ॥</p>
<p>मृत्तिकाकापडकीटणमूर्ती । या नांव ‘लेप्या’ म्हणिजेती 
।</p>
<p>कां स्थंडिलीं लिहिल्या अतिप्रीतीं । त्या ‘लेख्या’ 
मूर्ती पूजकां ॥ १०० ॥</p>
<p>वाळुवेची जे केली मूर्ती । ती नांव ‘सिकतामूर्ति’ 
म्हणती ।</p>
<p>तेही पूज्य गा निश्चितीं । सुवर्णमूर्तीसमान ॥ 
१ ॥</p>
<p>मूर्ति ‘रत्नमयी’ सोज्ज्वळ । हिरा मरकत इंद्रनीळ 
।</p>
<p>पद्मराग मुक्ताफळ । या मूर्ति केवळ अतिपूज्य ॥ २ 
॥</p>
<p>मूर्तीमाजीं अतिप्राधान्य । ‘मनोमयी’ मूर्ति पावन 
।</p>
<p>जिचें करितां उपासन । समाधान साधकां ॥ ३ ॥</p>
<p>तेंचि प्रतिमापूजाविधान । स्थावरजंगमलक्षण ।</p>
<p>तेही अर्थींचे निरूपण । विशद श्रीकृष्ण सांगत ॥ 
४ ॥</p>
<blockquote>
<p><br/></p>

<p>चलाचलेति द्विविधा प्रतिष्ठा जीवमन्दिरम्‌ ।</p>
<p>उद्वासावाहने न स्तः स्थिरायामुद्धवार्चने ॥ १३ 
॥</p>
<p><br/></p>
</blockquote>


<p>अचेतनाचेतनप्रकार । जडातें जीववी साचार ।</p>
<p>‘जीव’ शब्दें चिन्मात्र । मुख्य परमेश्वर बोलिजे 
॥ ५ ॥</p>
<p>भक्तभावार्थें साचार । त्या जीवाचें निजमंदिर ।
</p>
<p>प्रतिमा जंगम-स्थावर । आगमशास्त्रसंमतें ॥ ६ ॥</p>
<p>तेथें स्थावरमूर्तिपूजन । साधकें करितां आपण ।</p>
<p>न लगे आवाहनविसर्जन । तेथ अधिष्ठान स्वयंभ ॥ ७ ॥</p>
<blockquote>
<p><br/></p>

<p>अस्थिरायां विकल्पः स्यात्‌ स्थण्डिले तुभवेदद्वयम्‌ 
।</p>
<p>स्न्नपनं त्वविलेप्यायामन्यत्र परिमार्जनम्‌ 
॥ १४ ॥</p>
<p><br/></p>
</blockquote>


<p>जंगम प्रतिमांच्या ठायीं । आवाहनविसर्जन पाहीं 
।</p>
<p>एकीं आहे एकीं नाहीं । ऐक तेही विभाग ॥ ८ ॥</p>
<p>शालग्राममूर्तीसी जाण । स्वयंभ माझें अधिष्ठान 
।</p>
<p>तेथ आवाहनविसर्जन । सर्वथा जाण लागेना ॥ ९ ॥</p>
<p>शालग्रामाचा कुटका । ज्याचे पूजेसी आहे फुटका ।
</p>
<p>तेथ परमात्मा निजसखा । सर्वदा देखा नांदत ॥ ११० ॥
</p>
<p>इतर मूर्ती जंगमा जाण । तेथ आवाहनविसर्जन ।</p>
<p>साक्षेपें करावें आपण । हें विधिविधान आगमोक्त 
॥ ११ ॥</p>
<p>स्थंडिलीं मूर्ति‌आवाहन । सर्वेंचि पूजांतीं विसर्जन 
।</p>
<p>हें उभय भावनाविधान । स्थांडिलीं जाण आवश्यक ॥ १२ 
॥</p>
<p>आपले हृदयींचा चिद्वन । मूर्तीमाजीं कीजे आवाहन 
।</p>
<p>पूजांतीं करूनि विसर्जन । देव हृदयीं जाण ठेवावा 
॥ १३ ॥</p>
<p>एथ आपणचि ब्रह्म परिपूर्ण । हेंचि व्हावया निजस्मरण 
।</p>
<p>आवाहनविसर्जनें जाण । निजात्म‍आठवण साधका ॥ १४ 
॥</p>
<p>हा आगमींचा निजात्मभावो । आपणचि आपला देवो ।</p>
<p>आपला आपण पूजक पहा हो । हा निजात्म-आठवो निजपूजे 
॥ १५ ॥</p>
<p>‘देव हो‍ऊनि देव पूजिजे’ । हें निजात्मता गोड खाजें 
।</p>
<p>उपासनाकांड-व्याजें । उद्धवासी दीजे श्रीकृष्णें 
॥ १६ ॥</p>
<p>हे निजात्मता निजगोडी । प्रतिपदीं न लभतां रोकडी 
।</p>
<p>उपासना-तडातोडी । कोण कोरडी सोशील ॥ १७ ॥</p>
<p>हें आगमींचें निजगुह्य जाण । प्रतिपदीं सुखसंपन्न 
।</p>
<p>सधक स्वयें होती चिद्धन । तें हें उपासन उद्धवा ॥ 
१८ ॥</p>
<p>ऐसें ऐकतां कृष्णवचन । उद्धव स्वानंदें झाला पूर्ण 
।</p>
<p>धांवोनि धरिले श्रीकृष्णचरण । म्हणे समूळ निरूपण 
मज सांग ॥ १९ ॥</p>
<p>तंव देव म्हणे स्थिर राहें । जें हें आगमोक्त गुह्य 
आहे ।</p>
<p>तें माझे कृपेंवीण पाहें । प्राप्त नोहे साधकां 
॥ १२० ॥</p>
<p>आगमोक्त गुह्य गहन । असो हें माझें गुप्तधन ।</p>
<p>तुवां पुशिलें पूजाविधान । ऐक सावधान उद्धवा ॥ २१ 
॥</p>
<p>लेप्या लेख्या ज्या मूर्ति जाण । त्यांसीं करावेनां 
स्न्नान ।</p>
<p>इतरां मूर्तीसी स्न्नपन । यथाविधान करावें ॥ २२ 
॥</p>
<blockquote>
<p><br/></p>

<p>द्रव्यैः प्रसिद्धैर्मद्यागः प्रतिमादिष्वमायिनः 
।</p>
<p>भक्तस्य च यथालब्धैर्हदि भावेन चैव हि ॥ १५ ॥</p>
<p><br/></p>
</blockquote>


<p>पूजक सकाम होय चांग । तैं पूजाद्रव्य व्हावें साङ्ग 
।</p>
<p>पूजासाधन झालिया व्यंग । फळ निर्व्यग उपजेना ॥ २३ 
॥</p>
<p>भक्त निष्काम वाडेंकोडें । तैं पूजाद्रव्याचें 
सांकडें ।</p>
<p>सर्वथा कांहीं न पडे । भक्तभाव आवडे भगवंता ॥ २४ 
॥</p>
<p>तेथ अनायासें जें प्राप्त । तेणें भगवंत होय तृप्त 
।</p>
<p>तोचि पूजायाग यथोक्त । जाण निश्चित उद्धवा ॥ २५ ॥
</p>
<p>निष्कामवृत्तीं फल मूल । दूर्वांकुर कां निर्मळ 
जळ ।</p>
<p>इतकेन पूजायाग सकळ । होय अविकळ मद्भावें ॥ २६ ॥</p>
<p>जेथ माझा सद्भाव दृढ । तेथ उपचारांचा कोण पाड ।</p>
<p>भक्तांचा भावाचि मज गोड । तेणें सुख सुरवाड मद्भक्तां 
॥ २७ ॥</p>
<p>बाह्य उपचार जे कांहीं । ते प्रतिमामूर्तिपूजेसी 
पाहीं ।</p>
<p>मानसपूजेचे तंव ठायीं । वाणी नाहीं उपचारां ॥ २८ 
॥</p>
<p>तेथ मनचि होय माझी मूर्ती । मनोमय उपचारसंपत्ती 
।</p>
<p>निर्लोभें जें मज अर्पिती । तेणें मी श्रीपती संतुष्ट 
॥ २९ ॥</p>
<p>प्रतिमादि अष्टौ पूजास्थान । यथोक्त पूजेचें विधान 
।</p>
<p>तुज मी साङ्ग सांगेन । ऐक सावधान उद्धवा ॥ १३० ॥</p>
<blockquote>
<p><br/></p>

<p>स्न्नानालङ्करणं प्रेष्ठमर्चायामेव तूद्धव ।</p>
<p>स्थण्डिले तत्त्वविन्यासो वह्नावाज्यप्लुप्तं 
हविः ॥ १६ ॥</p>
<p>सूर्ये चाभ्यर्हण प्रेष्ठं सलिले सलिलादिभिः ।
</p>
<p><br/></p>
</blockquote>


<p>प्रतिमामूर्ति पूजास्थान । ते मूर्तीस जें महास्न्नपन 
।</p>
<p>या नांव बोलिजे ‘स्न्नान’ । साङ्ग भूषण मुकुटादी 
॥ ३१ ॥</p>
<p>जे लोकीं उत्तम प्रकार । कां आपणासी जे प्रियकर ।
</p>
<p>जे जे अनर्घ्य अळंकार । तेणें श्रद्धा मी श्रीधर 
पूजावा ॥ ३२ ॥</p>
<p>स्न्नान भोजन अलंकार । साङ्ग पूजा सपरिकर ।</p>
<p>हा प्रतिमापूजाप्रकार । ऐक विचार स्थंडिलाचा ॥ 
३३ ॥</p>
<p>स्थडिलीं जे पूजास्थान । तेथ तत्त्वांचें धरोनि 
ध्यान ।</p>
<p>करावें तत्त्वविन्यासलेखन । पूजाविधान या हेतू 
॥ ३४ ॥</p>
<p>आत्मतत्त्वादि तत्त्वविवंच । स्थंडिली विवंचूनि 
साच ।</p>
<p>हृदय शिर शिखा कवच । नेत्र अस्त्र दिशंअ निजपूजा 
॥ ३५ ॥</p>
<p>अग्नीचे ठायीं जें पूजन । तेथ माझें करूनि ध्यान 
।</p>
<p>आज्यप्लुत हविहवन । हें पूजाविधान अग्नीचें ॥ ३६ 
॥</p>
<p>अग्नि देवांचें वदन । येणें विश्वासें संपूर्ण 
।</p>
<p>हविर्द्रव्य करितां हवन । ‘अग्निपूजन’ या हेतू 
॥ ३७ ॥</p>
<p>सूर्याच्या ठायीं प्रकाशमान । मंडळात्मा सूर्यनारायण 
।</p>
<p>तेथ सौरमंत्रें उपस्थान । पूजाविधान या हेतू ॥ ३८ 
॥</p>
<p>विचारितां श्रुतीचा अर्थ । ‘आपोनारायण’ साक्षात्‌ 
।</p>
<p>येथ पूजाविधान यथोक्त । जळीं जळयुक्त तर्पण ॥ ३९ 
॥</p>
<p>‘हृदयीं’ जें माझें पूजास्थान । तेथें मनें मनाचें 
अर्चन ।</p>
<p>मनोमय मूर्ति संपूर्ण । पूजाविधान मानसिक ॥ १४० 
॥</p>
<p>माझें मुख्यत्वें अधिष्ठान । ब्रह्ममूर्ति जे ‘ब्राह्मण’ 
।</p>
<p>तेथील जें पूजाविधान । आज्ञापालन दासत्वें ॥ ४१ 
॥</p>
<p>बह्मासी ज्यचेनि ब्रह्मपण । तो सद्गुरु’ माझें 
पूजास्थान ।</p>
<p>सर्वार्थीं श्रेष्ठ पावन । तेथील पूजन तें ऐसें 
॥ ४२ ॥</p>
<p>जीवें सर्वस्वेंसीं आपण । त्यासी रिघावें अनन्य 
शरण ।</p>
<p>त्याच्या वचनासी प्राण । निश्चयें जाण विकावा ॥ 
४३ ॥</p>
<p>गुरूची नीचसेवा सेवन । आवडीं करणें आपण ।</p>
<p>हेंचि तेथील पूजाविधान । येणें सुखसंपन्न साधक 
॥ ४४ ॥</p>
<p>सद्गुरुसेवा करितां पाहीं । ब्रह्मसायुज्य लागे 
पायीं ।</p>
<p>गुरुसेवेपरतें कांहीं । श्रेष्ठ नाहीं साधन ॥ ४५ 
॥</p>
<p>सद्गुरुस्वरूप तें जाण । अखंडत्वें ब्रह्म पूर्ण 
।</p>
<p>तेथें आवाहन विसर्जन । सर्वथा आपण न करावें ॥ ४६ 
॥</p>
<p>निष्कपटभावें संपूर्ण । सद्गुरूसी जो अनन्य शरण 
।</p>
<p>त्याचे मीही वंदीं चरण । येथवरी जाण तो धन्य ॥ ४७ 
॥</p>
<p>निर्लोभभावें सहज । पूजितां तोषे अधोक्षज ।</p>
<p>त्या भावाचें निजगुज । स्वयें यदुराज सांगत ॥ ४८ 
॥</p>
<blockquote>
<p><br/></p>

<p>श्रद्धयोपाहतं प्रेष्ठं भक्तेन मम वार्यपि ॥ १७ 
॥</p>
<p>भोर्यप्यभक्तोपहतं न मे तोषाय कल्पते ।</p>
<p>गन्धो धूपः सुमनसो दीपोऽअन्नाद्यं च किं पुनः ॥ 
१८ ॥</p>
<p><br/></p>
</blockquote>


<p>माझ्या ठायीं अतिप्रीतीं । श्रद्धायुक्त अनन्य 
भक्तीं ।</p>
<p>भक्त ‘भावें’ जळ अर्पिती । तेणें मी श्रीपति सुखावें 
॥ ४९ ॥</p>
<p>तो जळबिंदु यथासुखें । म्यां मुखीं झेलिजे आदिपुरुखें 
।</p>
<p>तंव भक्तभावाचेनि हरिखें । मी सुखरूप सुखें सुखावें 
देख ॥ १५० ॥</p>
<p>माझें त्रैलोक्यासी सुख । ऐसा मीही सुखरूप देख ।
</p>
<p>त्या मज होय परम संतोख । भाविकांचें उदक सेवितां 
॥ ५१ ॥</p>
<p>त्या जळबिंदूचिया साठीं । रमा नावडे गोमटी ।</p>
<p>ब्रह्मा जन्मला माझे पोटीं । तोही शेवटी नावडे ॥ 
५२ ॥</p>
<p>भाविकांचेनि उदकलेखें । मज वैकुंठही झालें फिकें 
।</p>
<p>शेषशयनींचीं निद्रासुखें । त्यांचींही तुकें उतरलीं 
॥ ५३ ॥</p>
<p>भाविकांच्या उदकापुढें मज आणिक कांहीं नावडे ।</p>
<p>तेथही गंधादि पूजा जोडे । नैवेद्य चोखडे रसयुक्त 
॥ ५४ ॥</p>
<p>ते पूजेचिये सुखप्राप्ती । उपमा नाहीं त्रिजगतीं 
।</p>
<p>ऐसा भाविकांचिये भक्तीं । मी श्रीपती सुखावें ॥ 
५५ ॥</p>
<p>भावें करितां भगवद्भक्ती । ‘मी कृतकृत्य झालों 
निश्चितीं ।</p>
<p>ऐशिया निश्चियें जो भावार्थी । त्याचेचि जळें संतृप्ति 
मज होय ॥ ५६ ॥</p>
<p>येर जो अभक्त दंभस्थितीं । जीवीं द्रव्याशा बाह्य 
विरक्ती ।</p>
<p>लौकिकप्रतिष्ठेपुरती । माझी भक्ति जो मिरवी ॥ ५७ 
॥</p>
<p>ऐशिया अभक्ताचिया स्थितीं । छत्र चामर गजसंपत्ती 
।</p>
<p>मज अर्पितांही अभक्तीं । सुखलेश चित्तीं उपजेना 
॥ ५८ ॥</p>
<p>क्षीरसागर निवडी राजहंस । तेथ निसूं दीधला कापुस 
।</p>
<p>तेवीं अभक्तभजनीं संतोष । मी हृषीकेश पावोना ॥ ५९ 
॥</p>
<p>कागाची गायनकळा । जेवीं तोषेना किन्नरशाळा ।</p>
<p>तेवीं अभक्ताची भजनलीला । माझी चित्कळा तोषेना 
॥ १६० ॥</p>
<p>जेवीं रजस्वलेचें पक्कन्न । उत्तम परी तें अतिहीन 
।</p>
<p>तेवीं अभक्तांचें भजन । कदा जनार्दन स्पर्शेना 
॥ ६१ ॥</p>
<p>ज्या भजना नातळे नारायण । ऐसें जें अभक्तांचें भजन 
।</p>
<p>तेणें भजनें जनार्दन । अणुमात्र जाण तोषेना ॥ ६२ 
॥</p>
<p>एवं भक्ताभक्तभजनमार्ग । दावूनि अधिकाराचे भाग 
।</p>
<p>आतां समूळ पूजामार्ग । साङ्ग श्रीकृष्ण सांगत ॥ 
६३ ॥</p>
<blockquote>
<p><br/></p>

<p>शुचिः सम्भृतसम्भारः प्राग्दर्भैः कल्पितासनः 
।</p>
<p>आसीनः प्रागुदग्वार्चेदर्चायामथ संमुखः ॥ १९ ॥
</p>
<p><br/></p>
</blockquote>


<p>करूनि मलस्न्नान आपण । वैदिक तांत्रिक मंत्रस्न्नान 
।</p>
<p>सारूनि नित्यविधान । ‘शुचित्वपण’ या नांव ॥ ६४ ॥
</p>
<p>मग देवपूजासंभार । शोधूनि करावे पवित्र ।</p>
<p>यथास्थानीं पूजाप्रकार । गंधादि उपचार ठेवावे ॥ 
६५ ॥</p>
<p>श्वेतकंबल चैलाजिन । पूर्वदर्भाग्नीं आसन ।</p>
<p>पूर्वामुख वैसावें आपण । अथवा जाण उदड्‌मुख ॥ ६६ 
॥</p>
<p>स्थावरमूर्ती पूजितां देख । आसन करावें मूर्तिसंमुख 
।</p>
<p>हा आसनविधि निर्दोख । पूजान्यासादिक हरि सांगे 
॥ ६७ ॥</p>
<blockquote>
<p><br/></p>

<p>कृतन्यासः कृतन्यासां मदर्ची पाणिना मृजेत्‌ ।
</p>
<p>कलशं प्रोक्षणीयं च यथावदपसाधयेत्‌ ॥ २० ॥</p>
<p><br/></p>
</blockquote>


<p>विधियुक्त घालूनि आसन । गुरूसी करावें नमन ।</p>
<p>परमगुरु-परमेष्ठीसी जाण । करावें अभिवंदन अतिप्रीतीं 
॥ ६८॥</p>
<p>जो मंत्र प्राप्त आपणांस । त्या मंत्राचे देहीं 
करावे न्यास ।</p>
<p>मंत्रमूर्ति आणोनि ध्यानास । पूजा ‘मानस’ करावी 
॥ ६९ ॥</p>
<p>जे मूर्ति आली ध्यानासी । तेचि आणावया प्रतिमेसी 
।</p>
<p>हातीं धरोनिया अर्चेसी । करावें न्यासासी प्रतिमा‌अंगीं 
॥ १७० ॥</p>
<p>कलश आणि प्रोक्षणी जाण । साधावीं यथाविधान ।</p>
<p>जळें करोनिया पूर्ण । दूर्वादि चंदन द्रव्ययुक्त 
॥ ७१ ॥</p>
<blockquote>
<p><br/></p>

<p>तदद्भिर्देवयजनं द्रव्याण्यात्मानमेव च ।</p>
<p>प्रोक्ष्य प्रात्राणि त्रीण्यद्भिस्तैस्तैर्द्रव्यैश्च 
साधयेत्‌ ॥ २१ ॥</p>
<p><br/></p>
</blockquote>


<p>तें प्रौक्षणपात्रींचें जळ । नखोदकें न करूनी निर्मळ 
।</p>
<p>तेणें पूजसंभार सकळ । कुशाग्रें केवळ प्रोक्षावा 
॥ ७२ ॥</p>
<p>तेणेंचि पोक्षावें देवसदन । आपणासी करावें पोक्षण 
।</p>
<p>प्रोक्षोनि देवपूजास्थान । पूजाविधान मांडावें 
॥ ७३ ॥</p>
<p>पाद्य-अर्घ्य-आचमनीयें । तदर्थ मांडावीं पात्रत्रयें 
।</p>
<p>जळें पूर्ण करूनि पाहें । भिन्न द्रव्य आहे पात्रत्रयासी 
॥ ७४ ॥</p>
<p>श्यामक-दूर्वा-अब्ज-विष्णुक्रांता । ‘पाद्यपात्रीं’ 
हे द्रव्यशुद्धता ।</p>
<p>गंध पुष्प फल अक्षता । एवं कुशाग्रता ‘अर्घ्यपात्रीं’ 
॥ ७५ ॥</p>
<p>एळा वाळा जातीफळ । लवंग कर्पूर कंकोळ ।</p>
<p>‘आचमनपात्रीं’ हा देव्यमेळ । शुद्ध जळ समयुक्त 
॥ ७६ ॥</p>
<blockquote>
<p><br/></p>

<p>पाद्यार्घ्याचमनीचार्थं त्रीणि पात्राणि दैशिकः 
।</p>
<p>हृदा शीष्णार्थ शिखाया गायत्र्या चाभिमन्त्रयेत्‌ 
॥ २२ ॥</p>
<p><br/></p>
</blockquote>


<p>गुरुमंत्रदीक्षा जैसी ज्यासी । तोचि निजमार्ग शिष्यासी 
।</p>
<p>तेणें पाद्यादि तिहीं पात्रांसी । संप्रदायेंसी 
मांडावे ॥ ७७ ॥</p>
<p>पाद्य द्यावें हृदयमंत्रें । अर्घ्य अर्पावें शिरोमंत्रे 
।</p>
<p>आचमन द्यावें शिखामंत्रें । गुरुसंस्कारें आगमोक्त 
॥ ७८ ॥</p>
<p>तेंचि तिनी पात्रें जाण । गायत्रीमंत्रें आपण ।
</p>
<p>अभिमंत्रोनियां पूर्ण । देवार्पण करावीं ॥ ७९ ॥
</p>
<p>गुरुसंप्रदाय नेटक । यालागीं त्यातें ‘देशिक’ ।
</p>
<p>स्वयें बोलिला यदुनायक । दीक्षाविवेक निजद्रष्टा 
॥ १८०॥</p>
<p>आगमशास्त्रींचा निजमार्ग । भूतशुद्धि प्राणप्रतिष्ठायोग 
।</p>
<p>तेणेंचि अन्वयें श्रीरंग । श्लोकार्थें साङ्ग सांगत 
॥ ८१ ।</p>
<blockquote>
<p><br/></p>

<p>पिण्डे वाय्वग्निसंशुद्धे हृत्पद्मस्थां परां 
मम ।</p>
<p>अणवीं जीवकलां ध्यायेन्नादांते सिद्धभाविताम्‌ 
॥ २३ ॥</p>
<p><br/></p>
</blockquote>


<p>वायुबीजें आवाहूनी । पिंगला प्राण पूरूनि ।</p>
<p>तोचि कुंभकें स्तंभूनि । मात्राधारणीं धरावा ॥ 
८२ ॥</p>
<p>वायु जो धारणा धरावा । तो जंव फुटेना अव्हासव्हा 
।</p>
<p>तंवचि वरी निरोधावा । मग रेचावा शनैः शनैः ॥ ८३ ॥
</p>
<p>ऐसें करितां प्राणधारण । स्वयें कल्पावें शरीरशोषण 
।</p>
<p>शरीर शोषलें मानूनि जाण । देहदहन मांडावें ॥ ८४ ॥
</p>
<p>आदारस्थित जो अग्नी । तो अग्निबीजें चेतवूनी ।</p>
<p>तोचि देह लावूनि दहनीं । भस्म मानूनी निजदेह ॥ ८५ 
॥</p>
<p>देह दहनें अतिसंतप्त । तेथ चंद्रबीजें चंद्रामृत 
।</p>
<p>आणोनि निववाये समस्त । नवा देह तेथ कल्पावा ॥ ८६ 
॥</p>
<p>देह कल्पावा जो एथ । पूर्व पाटव्य इंद्रिययुक्त 
।</p>
<p>त्याच्या हृदयपद्मा‌आंत । अण्वी जीवकळा तेथ पहावी 
माझी ॥ ८७ ॥</p>
<p>माझी जीवकळा परम । सूक्ष्महूनि अति सूक्ष्म ।</p>
<p>यालागीं ‘अणवी’ तिचें नाम । विश्रामधाम जगाचें 
॥ ८८ ॥</p>
<p>अकार उकार मकारस्थिती । यांतें प्रकाशे अण्वी जीवज्योती 
।</p>
<p>ते तंव शब्दाहूनि परती । योगीं नादांतीं लक्षिजे 
॥ ८९ ॥</p>
<p>ते देहीं सबाह्य परिपूर्ण । असोनि सूक्ष्मत्वें 
अलक्ष्य जाण ।</p>
<p>तीतें हृत्पद्मीं योगिजन । लक्षिती आसनप्राणायामें 
॥ १९० ॥</p>
<p>ते अण्वी जीवकाळा अव्यक्त । तीतेंकरोनियां व्यक्त 
।</p>
<p>योगी निजभावनायुक्त । हृदयीं चिंतित महामूर्ती 
। ९१ ॥</p>
<p>‘नार’ जीवसमूह जाण । त्यांचे जें आयतनस्थान ।</p>
<p>ते महामूर्ति श्रीनारायण । हृदयीं सज्जन चिंतिती 
॥ ९२ ॥</p>
<blockquote>
<p><br/></p>

<p>तयाऽऽत्मभूतया पिण्डे व्याप्ते संपूज्य तन्मयः 
।</p>
<p>आबाह्यर्चदिषु स्थाप्य न्यस्ताङ्गं मां प्रपूजयेत्‌ 
॥ २४ ॥</p>
<p><br/></p>
</blockquote>


<p>जेवीं गृह प्रकशी दीपस्थिती । तेवीं देह प्रकाशी 
जीवज्योती ।</p>
<p>ते सांगोपांग माझी मूर्ती । हृदयीं चिंतिती साकार 
॥ ९३ ॥</p>
<p>जेवीं तूप तूपपणें थिजलें । तेंचि अवर्ण वर्णव्यक्ती 
आलें ।</p>
<p>तेवीं चैतन्य माझें मुसावलें । लीलाविग्रहें झालें 
साकार ॥ ९४ ॥</p>
<p>ऐशी ते माझी सगुण मूर्ती । चिन्मात्रतेजें हृदयदीप्ती 
।</p>
<p>तिनें व्यापूनि देहाची स्थिती । चित्तीं निजभक्ती 
उपजवी ॥ ९५ ॥</p>
<p>देह जड मूढ अचेतन । तेथ मूर्ति प्रकटोनि चिद्धन ।
</p>
<p>अचेतना करोनि सचेतन । करवी निजभजन उल्हासें ॥ ९६ 
॥</p>
<p>जेवीं हरणुलीचें सोंग जाण । हरिणीरूपें नाचे आपण 
।</p>
<p>तेवीं भक्तभावें नारायण । भजनपूजन स्वयें कर्ता 
॥ ९७ ॥</p>
<p>यापरी अभेदभजन । मूर्ति पूजितां चिद्धन ।</p>
<p>पूज्य पूजक हे आठवण । सहजें जाण मावळे ॥ ९८ ॥</p>
<p>मावळल्या हा भजनभेद । उल्हासे भक्तीचा अभेदबोध 
।</p>
<p>हा गुरुमार्ग अतिशुद्ध । प्रिय प्रसिद्ध मजलागीं 
॥ ९९ ॥</p>
<p>जेथ माझी अभेदभक्ती । तेथ मी सर्वस्वें श्रीपती 
।</p>
<p>आतुडलों भक्तांच्या हातें । स्वानंदप्रीती उल्हासें 
॥ २०० ॥</p>
<p>जेवीं कां अफाट मेघजळा । धरण बांधोनि घालिजे तळां 
।</p>
<p>तेवीं मज अनंताचा एकवळा । अभेदभजनाला आतुडे ॥ १ ॥
</p>
<p>अडवीं वर्षलें सैरा जळ । तेणें नुपजेचि उत्तम फळ 
।</p>
<p>तेंचि तळां भरलिया प्रबळ । तेणें पिकती केवळ राजागरें 
॥ २ ॥</p>
<p>तैसें माझें स्वरूप वाडेंकोडें । अभेदक्तांमाजीं 
आतुडे ।</p>
<p>तैं बर्ह्मानंदें गोंधळ पडे । शीग चढे भक्तीची ॥ 
३ ॥</p>
<p>अभेदभक्तांच्या द्वारपाशीं । तीर्थें येती पवित्र 
व्हावयासी ।</p>
<p>सुरनर लागते पायांसी । मी हृषीकेषी त्यांमाजीं 
॥ ४ ॥</p>
<p>अभेदभक्तांपाशीं देख । सकळ तीर्थें होती निर्दोख 
।</p>
<p>बक्तीचें माहेर तें आवश्यक । मजही सुख त्यांचेनी 
॥ ५ ॥</p>
<p>अभेद जे क्रियास्थिती । या नांव माझी उत्तम भक्ती 
।</p>
<p>ऐसा अति‌उल्हासें श्रीपती । उद्धवाप्रती बोलत ॥ 
६ ॥</p>
<p>अभेदभक्ती वाडेंकोडें । श्रीकृष्ण सांगे उद्धवापुढें 
।</p>
<p>कथा राहिली येरिकडे । तेंही धडफुडें स्मरेना ॥ ७ 
॥</p>
<p>देह विसरला निरूपण । तंव उद्धवासी बाणली खूण ।</p>
<p>तोही विसरला उद्धवपण । कृष्णा कृष्णपण नाठवे ॥ ८ 
॥</p>
<p>अभेदभजनाचा हरिख । देव भक्त झाले एक ।</p>
<p>दोघां पडोनि ठेलें ठक । परम सुख पावले ॥ ९ ॥</p>
<p>उद्धव निजबोधें परिपूर्ण । तरी पूजाविधानप्रश्न 
।</p>
<p>एथ करावया काय कारण । ऐशी आशंका मन कल्पील ॥ २१० ॥
</p>
<p>तरी उद्धवाच्या चित्तीं । उगा राहतांचि श्रीपती 
।</p>
<p>जा‌ईल निजधामाप्रती । यालागीं प्रश्नोक्ती तो पुसे 
॥ २११ ॥</p>
<p>उपासनाकांड गुह्यज्ञान । आगमोक्तपूजाविधान ।</p>
<p>उद्धवमिषें श्रीकृष्ण । वेदार्थ आपण स्वयें बोले 
॥ १२ ॥</p>
<p>सकळ वेदार्थ शास्त्रविधी । ग्रंथीं श्रीकृष्ण प्रतिपादी 
।</p>
<p>जैसी श्रद्धा तैसी सिद्धी । व्हावया त्रिशुद्धी 
साधकां ॥ १३ ॥</p>
<p>असो हे ग्रंथव्युत्पत्ती । ऐकता अद्वैतभक्ती ।</p>
<p>उद्धव निवाला निजचित्तीं । तेणें श्रीपति सुखवला 
॥ १४ ॥</p>
<p>संतोषें म्हणे श्रीकृष्ण । उद्धवा हो‌ईं सावधान 
।</p>
<p>पूढील पूजाविधान । तुज मी सांगेन यथोक्त ॥ १५ ॥</p>
<p>पूज्य पूजक एकात्मता ध्यान । करोनियां दृढ धारण 
।</p>
<p>तेंचि बाह्य पूजेलगीं जाण । करावें आवाहन प्रतिमेमाजीं 
॥ १६ ॥</p>
<p>प्रतिमेसंमुख आपण । आवाहनमुद्रा दाखवून ।</p>
<p>माझी चिक्तळा संपूर्ण । प्रतिमेसी जाण भावावी ॥ 
१७ ॥</p>
<p>तेव्हां मूर्तीचें जडपण । निःशेष न देखावें आपण 
।</p>
<p>मूर्ति भावावी चैतन्यघन । मुख्य ‘आवाहन’ या नांव 
॥ १८ ॥</p>
<p>गुरुमुखें मंत्र निर्दोष । तेणें मंत्रें मूर्तींसी 
न्यस ।</p>
<p>करावे सर्वांगीं सावकाश । शास्त्रविन्यास आगमोक्त 
॥ १९ ॥</p>
<p>एवं आवाहन संस्थापन । सन्निधि सन्निरोधन ।</p>
<p>संमुखीकरण स्वायतन । या मुद्रा आपण दावाव्या ॥ २२० 
॥</p>
<p>अवगुंठन संकलीकरण । या अष्टौ मुद्रा दावूनि जाण 
।</p>
<p>मग हो‍ऊनि सावधान । पूजाविधान मांडावें ॥ २१ ॥</p>
<blockquote>
<p><br/></p>

<p>पाद्योपस्पर्शार्हणादीनुपचारान्प्रकल्पयेत्‌ 
।</p>
<p>धर्मादिभिश्च नवभिः कल्पयित्वाऽऽसनं मम ॥ २५ ॥</p>
<p>पद्ममष्टदलं तत्र कर्णिकाकेसरोज्ज्वलम्‌ ।</p>
<p>उभाभ्यां वेदतन्त्राभ्यां महां तूभयसिद्धये ॥ 
२६ ॥</p>
<p><br/></p>
</blockquote>


<p>स्न्नानमंडप कल्पूनि जाण । तेथ आणावा देव चिद्धन 
।</p>
<p>पाद्य अर्घ्य आचमन । मधुपर्क-विधान करावें ॥ २२ ॥
</p>
<p>अभ्यंग अंगमर्दन । पुरुषसूक्तें थथोक्त स्न्नान 
।</p>
<p>पीतंबरपरिधान । स्न्नानमंडपीं जाण देवासी ॥ २३ 
॥</p>
<p>इतार यथोक्त पूजन । करावें सिंहासनीं संपूर्ण ।
</p>
<p>तें आसन पीठावरण । स्वयें श्रीकृष्ण सांगत ॥ २४ ॥
</p>
<p>सिंहासनीं आवरणक्रम । आधारप्रकृति-कूर्म क्षेम 
।</p>
<p>क्षीराब्धि श्वेतद्वीप कल्पद्रुप । मनोरम भावावा 
॥ २५ ॥</p>
<p>त्या तळीं रत्नमंडप नेटक । त्यामाजीं विचित्र पर्यंक 
।</p>
<p>त्या मंचकाचा विवेक । यदुनायक सांगत ॥ २६ ॥</p>
<p>धर्म ज्ञान वैराग्य ऐश्वर्य । हेचि माचवे अतिवर्य 
।</p>
<p>अधर्म अज्ञान अनैश्वर्य । अवैराग्येंसीं पाय गातें 
चारी ॥ २७ ॥</p>
<p>ईश्वरतत्त्व निजसूत । गुणागुणीं वळोनि तेथ ।</p>
<p>मंचक विणिला अचुंबित । योगयुक्त महामुद्रा ॥ २८ 
॥</p>
<p>त्या मंचकावरी शेषपुटी । शोभे अतिशयेंसीं गोमटी 
।</p>
<p>सहस्त्रफणीं मणितेज उठी । छत्राकार पृष्टीं झळकत 
॥ २९ ॥</p>
<p>शेषपुटीमाजीं निर्मळ । विकासलें रातोत्पळ ।</p>
<p>सकर्णिक अष्टदळ । शोभे कमळ मनोहर ॥ २३० ॥</p>
<p>सत्‌शक्ति कमळकंदमूळ । ज्ञाननाळ त्याचें सरळ ।</p>
<p>प्रकृति अष्टधा जे सबळ । तेंचि अष्टदळ कमळाचें ॥ 
३१ ॥</p>
<p>ऐसें कमळ अतिसुंदर । षड्‌विकार तेचि केसर ।</p>
<p>वैराग्यकर्णिका सधर । मघमघी थोर सुवासें ॥ ३२ ॥</p>
<p>पूर्वादि कमळदळीं जाणा । देवता न्यासाव्या त्या 
त्या स्थाना ।</p>
<p>विमळा उत्कर्षणी आणि ज्ञाना । क्रियाशक्ती जाणा 
चौथी पैं ॥ ३३ ॥</p>
<p>योगा प्रह्वी सत्या ईशाना । कर्णिका योजिजे मध्यस्थाना 
।</p>
<p>कल्पूनि अनुपम रचना । अनुग्रहा जाणा स्थापावी ॥ 
३४ ॥</p>
<p>आत्मा अंतरात्मा परमात्मा । हा संमुखभाग देवोत्तमा 
।</p>
<p>सत्त्व रज आणि मोह तमा । पुरुषोत्तम पृष्ठिभाग ॥ 
३५ ॥</p>
<p>ऐशापरी पीठन्यास । आगमोक्त सावकाश ।</p>
<p>करूनियां हृषीकेश । सिंहासनास आणावा ॥ ३६ ॥</p>
<p>छत्र आणि युग्म चामर । नाना वाद्यें जयजयकार ।</p>
<p>दावूनि पीठ मुद्रा सधर । आसनीं श्रीधर बैसवावा ॥ 
३७ ॥</p>
<p>मज सर्वगतासी आवाहन । मज अधिष्ठानासी आसन ।</p>
<p>मज निर्विकारासी जाण । दाविती आपण विकारमुद्रा 
॥ ३८ ॥</p>
<p>मज चिद्रूपालागीं लोचन । निःशब्दा कल्पिती श्रवण 
।</p>
<p>मज विश्वमुखासी वदन । निमासुरें जाण भाविती ॥ ३९ 
॥</p>
<p>मी विश्वांघ्री दों पायीं चालत । मज विश्वबाहूसी 
चारी हात ।</p>
<p>मज सर्वगतातें एथ । स्थान भावित एकदेशी ॥ २४० ॥</p>
<p>मज निरुपचारासी उपचार । मज विदेहासी अळंकार ।</p>
<p>मज सर्वसमाना अरिमित्र । भावना विचित्र भाविती 
॥ ४१ ॥</p>
<p>मज अकर्त्या कर्मबंधन । अजासी जन्मनिधन ।</p>
<p>नित्यतृप्तासी भोजन । निर्गुणा सगुण भाविती ॥ ४२ 
॥</p>
<p>या अवघियांचा अभिप्रावो । उपासनाकांडनिर्वाहो 
।</p>
<p>जैस जैसा भजनभावो । तैसा मी देवो तयांसी ॥ ४३ ॥</p>
<p>मी अवाप्त सकळकाम । परी भक्तप्रेमालागीं सकाम ।
</p>
<p>जैसा भक्तांचा मनोधर्म । तैसा पुरुषोत्तम मी तयां 
॥ ४४ ॥</p>
<p>भक्त जैसा भावी मातें । मी तैसाचि होयें त्यातें 
।</p>
<p>तो जें जें अर्पी भावार्थे । तें अर्पे मातें सहजचि 
॥ ४५ ॥</p>
<p>मी सर्वत्र भरलों असें । तेथ जो जेथ मज उद्देशें 
।</p>
<p>भक्त भावार्थें अर्पुं बैसे । तें अर्पे अनायासें 
सहजें मज ॥ ४६ ॥</p>
<p>मी सर्वत्र देवाधिदेव । तैसा प्राणीयांचा नव्हे 
भाव ।</p>
<p>यालागीं भक्तांचा जेथ सद्भाव । तेथ मी देव सहजेंचि 
॥ ४७ ॥</p>
<p>यालागें वडेंकोडें । भक्तभावार्थ मज आवडे ।</p>
<p>भक्तभावाहूनि पुढें । वैकुंठ नावडे क्षीराब्धीही 
॥ ४८ ॥</p>
<p>भक्तभावार्थाचीं भूषणें । अंगीं बाणावया श्रीकृष्णें 
।</p>
<p>म्यां निर्गुणेंही सगुण होणें । भावार्थगुणें भक्तांच्या 
॥ ४९ ॥</p>
<p>यालागीं मी अजन्मा जन्में । अकर्माही करीं कर्में 
।</p>
<p>अनमा मी धरीं नामें । भक्त मनोधर्में तरावया ॥ २५० 
॥</p>
<p>निर्गुणीं लागल्या मन । मनचि होय चैतन्यघन ।</p>
<p>सगुणीं ठसावल्या मन । साधक श्रीकृष्ण स्वयें होती 
॥ ५१ ॥</p>
<p>निर्गुणाचा बोध अटक । यालागीं उपासनविवेक ।</p>
<p>सगुणमूर्ति भावूनि देख । तरले साधक अनायासें ॥ ५२ 
॥</p>
<p>हे आगमोक्त उपासनविधी । येणें भोगमोक्ष उभयसिद्धी 
।</p>
<p>साधक पावती त्रिशुद्धी । मी कृपानिधि संतुष्टें 
॥ ५३ ॥</p>
<p>तेंचि उपासनाविधिविधान । मागां सांगतां पूजन ।</p>
<p>देव सिंहासनीं बैसल्या पूर्ण । पुढें आवरणपूजा 
ऐक ॥ ५४ ॥</p>
<blockquote>
<p><br/></p>

<p>सुदर्शनं पाञ्चजन्यं गदासीषुधनुर्हलान्‌ ।</p>
<p>मुसलं कौस्तुभं मालां श्रीवत्सं चानुपूजयेत्‌ 
॥ २७ ॥</p>
<p><br/></p>
</blockquote>


<p>अण्वी जीवकळेसी ‘देहावरण’ । सिंहासनीं ‘शक्त्यावरण’ 
।</p>
<p>सुदर्शनादि आयुधावरण’ । आपुलीं आपण हरि सांगे ॥ 
५५ ॥</p>
<p>सतेज धार सुदर्शन । शंख शोभे पांचजन्य ।</p>
<p>नंदक तो खड्‌ग जाण । गदा गहन कौमोदकी ॥ ५६ ॥</p>
<p>शार्ङ्ग-धनुष अतिसबळ । सुवर्णपुंखें बाण सरळ ।</p>
<p>हल आणि मुसळ । आयुधें प्रबळ पूजावीं ॥ ५७ ॥</p>
<p>या आठवी भुजा सायुधा सरळा । कंठी कौस्तुभ वनमाळा 
।</p>
<p>कांसे कशिला पिंवळा । घनसांवळा शोभत ॥ ५८ ॥</p>
<p>ब्रह्मण्यदेव रमानाथ । ब्राह्मणाचा चरणघात ।</p>
<p>हृदयीं अलंकार मिरवत । शोभा अद्भुत तेणें शोभे ॥ 
५९ ॥</p>
<p>चिद्रत्नांच्या अळंकारीं । गुण काढोनियां बाहेरी 
।</p>
<p>वोविली वैजयंती कुसरी । ते हृदयावरी रुळत ॥ २६० ॥
</p>
<p>यापरी साळंकार सायुध । शंखचक्रपद्मेसीं अगाध ।</p>
<p>ऐसा शोभला स्वयंबोध । नारदादि संनिध तिष्ठती सदा 
॥ ६१ ॥</p>
<p>यापरी साळंकार सायुध । पूज्य पूजोनियां गोविंद 
।</p>
<p>मग पूजावे पार्षद । ऐक विशद सांगेन ॥ ६२ ॥</p>
<blockquote>
<p><br/></p>

<p>नन्दं सुनन्दं गरुडं चण्डमेव च ।</p>
<p>महाबलं बलं चैव कुमुदं कुमुदेक्षणम्‌ ॥ २८ ॥</p>
<p><br/></p>
</blockquote>


<p>नंद सुनंद देवापाशीं । गरुड सदा तिष्ठे दृष्टीसी 
।</p>
<p>चंड प्रचंड दोनी बाहींसीं । अहर्निशीं तिष्ठती 
॥ ६३ ॥</p>
<p>बळ आणि महाबळ । सुमुख संज्ञें अवधानशीळ ।</p>
<p>कुमुद कुमुदाक्ष केवळ । पाठीसी प्रबळ बळें उभे ॥ 
६४ ॥</p>
<p>गरुड दृष्टीं तिष्ठे आपण । येर नंदादि जे अष्टौ जन 
।</p>
<p>ते अष्टौ दिशांप्रति जाण । पार्षदावरण हरिनिकटीं 
॥ ६५ ॥</p>
<blockquote>
<p><br/></p>

<p>दुर्गां विनायकं व्यासं विष्वक्सेनं गुरून्‌ ।
</p>
<p>स्वे स्वे स्थाने त्वभिमुखान्‌ पूजयेत्प्रोक्षणादिभिः 
॥ २९ ॥</p>
<p><br/></p>
</blockquote>


<p>दुर्गा विनायक जाण । व्यास आणि विष्वक्सेन ।</p>
<p>चहूं कोनीं चारी स्थापून । करावें पूजन देवाभिमुख 
॥ ६६ ॥</p>
<p>मूळमूर्तीसी अभिन्नाकारु । गुरु आणि परमगुरु ।</p>
<p>परमेष्ठिगुरूसी एकाकारु । पूजाप्रकारु करावा ॥ 
६७ ॥</p>
<p>इंद्रादि अष्टौ लोकपाळ । आह्वानूनियां सकळ ।</p>
<p>स्थापूनि अष्टौ दिशा केवळ । तेही तत्काळ पूजावे 
॥ ६८ ॥</p>
<p>गुरु-दुर्गादिक लोकपाळ । पूजावे सांगोपांग सकळ 
।</p>
<p>प्रोक्षणपाद्यादि अविकळ । पूजा निश्चळ करावी ॥ 
६९ ॥</p>
<p>तेचि पूजेचे पूजोपचार । कोण कोण पैं प्रकार ।</p>
<p>साही श्लोकीं शार्ङ्गधर । संक्षोपाकार सांगत ॥ 
२७० ॥</p>
<blockquote>
<p><br/></p>

<p>दन्दनोशीरकर्पूरकुड्‌कुमागुरुवासितैः ।</p>
<p>सलिलैः स्नापयेन्मन्त्रैर्नित्यदा विभवे सति 
॥ ३० ॥</p>
<p>स्वर्णधर्मानुवाकेन महापुरुषविद्यया ।</p>
<p>पौरुषेणापि सूक्तेन सामभीरजनादिभिः ॥ ३१ ॥</p>
<p><br/></p>
</blockquote>


<p>एळा वाळा कर्पूर । चंदन कुंकुम केशर ।</p>
<p>त्यांमाजीं मेळवूनि अगर । धूपिलें नीर स्न्नपनासी 
॥ ७१ ॥</p>
<p>सुवासित सपरिकर । गंगाजळ अतिपवित्र ।</p>
<p>शंखमुद्रापुरस्कार । शंखीं तें नीर भरावें ॥ ७२ 
॥</p>
<p>ऐसें जळ घे‌ऊनि शुद्ध । आपस्तंबशाखेचें प्रसिद्ध 
।</p>
<p>‘सुवर्णधर्मनुवाक’ पद । तेणें अभिषेक विशद मज करावा 
॥ ७३ ॥</p>
<p>अथवा केवळ ‘पुरुषसूक्त’ । ‘रुद्राभिषेक’ ‘विष्णुसूक्त’ 
।</p>
<p>इंहीं मंत्रीं मंत्रोक्त । देवासीं यथोक्त स्न्नान 
द्यावें ॥ ७४ ॥</p>
<p>कां सामवेदींचें गायन । त्यामाजीं सामनीराजन ।</p>
<p>तेणेंहीकरूनियां जाण । देवासी स्न्नान करावें ॥ 
७५ ॥</p>
<p>असल्या वैभवसंपन्न । नित्य द्यावें हें महास्न्नान 
।</p>
<p>नातरी पर्वविशेषें जाण । करावें आपण जयंत्यादिकीं 
॥ ७६ ॥</p>
<p>आगमोक्त सुलक्षण । ‘महापुरुषविद्या’ पूर्ण ।</p>
<p>तेणेंही करूनि आपण । देवासी स्न्नान करावें ॥ ७७ 
॥</p>
<p>देवासी पूर्ण झालिया स्न्नान । करावें मंगळनीरांजन 
।</p>
<p>मग वस्त्रें अलंकार भूषण । देवासी आपण अर्पावीं 
॥ ७८ ॥</p>
<blockquote>
<p><br/></p>

<p>वस्त्रोपवीताभरणपत्रस्वग्गन्धलेपनैः ।</p>
<p>अलङ्कुर्वीत सप्रेम मद्भक्तो मां यथोचितम्‌ ॥ ३२ ॥</p>
<p><br/></p>
</blockquote>


<p>देवो स्वरूपें घनसांवळ । कांसे कसावा सोनसळा ।</p>
<p>हेमसूत्र अर्पूनि गळां । रत्नमेखळा बाणावी ॥ ७९ 
॥</p>
<p>वंकी‌अंदुवांचा गजर । चरणीं नूपुरांचा झणत्कार 
।</p>
<p>मुकुटकुंडें मनोहर । हृदयीं गंभीर महापदक ॥ २८० 
॥</p>
<p>जडित मोतिलग पत्रवेली । अतिशोभित दिसे निढळीं ।
</p>
<p>तिलक पिंवळा तयातळी । कंठी झळाळी कौस्तुभ ॥ ८१ ॥</p>
<p>बाहीं बाहुवटे वीरकंकणें । करमुद्रिका रत्नखेवणें 
।</p>
<p>पीतांबर झळके कोणें मानें । रविबिंब तेणें लाजविलें 
॥ ८२ ॥</p>
<p>सांवळें अंगीं गोमटी । शुभ्र चंदनाची शोभे उटी ।
</p>
<p>सुमनमाळा वीरगुंठीं । होत घरटीं मधुकरां ॥ ८३ ॥</p>
<p>वैजयंती वनमाळा । आपाद रुळे गळां ।</p>
<p>घवघवीत दिसे डोळां । घनसांवळा शोभत ॥ ८४ ॥</p>
<p>एवं वस्त्रालंकारभूषणीं । स्वयं पूजावा शार्ङ्गपाणी 
।</p>
<p>प्प्जेहूनियां मनीं । श्रद्धा कोटिगुणीं असावी 
॥ ८५ ॥</p>
<p>भक्त असो अतिसंपन्न । अथवा हो कां अतिनिर्धन ।</p>
<p>जेथ शुद्ध श्रद्धा संपूर्ण । तेथ नारायण संतुष्टे 
॥ ८६ ॥</p>
<p>सकळ पूजेचें कारण । मुख्य श्रद्धाचि गा प्रमाण ।
</p>
<p>अत्यंत श्रद्धे जो संपन्न । तो देवाचा पूर्ण पढियंता 
॥ ८७ ॥</p>
<blockquote>
<p><br/></p>

<p>पाद्यमाचमनीयं च गन्धं सुमनसोऽक्षतान्‌ ।</p>
<p>धूपदीपोपहर्याणि दद्यान्मे श्रद्धयार्चकः ॥ ३३ 
॥</p>
<p><br/></p>
</blockquote>


<p>एवं मूर्ति शृंगारिल्या पूर्ण । द्यावें पाद्य 
अर्घ्य आचमन ।</p>
<p>दे‌ऊनि मथुपर्कविधान । करावें पूजन श्रद्धयुक्त 
॥ ८८ ॥</p>
<p>गंधाक्षता शुद्ध सुमन । धूप दशांग दीपदान ।</p>
<p>दीपावली नीराजन । श्रद्धा मदर्चन साधकां ॥ ८९ ॥</p>
<blockquote>
<p><br/></p>

<p>गुडपायससर्पींषि शष्कुल्यापूपमोदकान्‌ ।</p>
<p>संयावदधिसूपांश्च नैवेद्यं सति कल्पयेत्‌ ॥ ३४ 
॥</p>
<p><br/></p>
</blockquote>


<p>झाल्या घूप दीप नीरांजन । देवासी वोगरावें भोजन 
।</p>
<p>नानापरीचें पक्वाना । अन्न सदन्न रसयुक्त ॥ २९० 
॥</p>
<p>मांडा साकरमांडा गुळवरी । शष्कुला अमृतफळें क्षीरधारी 
।</p>
<p>दुधामाजीं आळिली क्षिरी । वाढिली परी वळिवट ॥ ९१ 
॥</p>
<p>मधुवडा कोरवडा । लाडू तिळवयांचा जोडा ।</p>
<p>रुची आला अंबवडा । ठायापुढां वाढिंनला ॥ ९२ ॥</p>
<p>पत्रशाकांची प्रभावळी । भात अरुवार जिरेसाळी ।</p>
<p>सूप सोलींव मुगदाळी । गोघृत परिमळीं सद्यस्तप्त 
॥ ९३ ॥</p>
<p>सांजा सडींव गुळयुक्त । एळा मिरें घालूनि आंत ।</p>
<p>पाक केला घ्रुतमिश्रित । सेवितां मुखांत अरुवार 
॥ ९४ ॥</p>
<p>कथिका तक्राची गोमटी । आम्ररसें भरली वाटी ।</p>
<p>शिखरणी केळांची वाडिली ताटीं । देखोनि लाळ घोंटी 
अमरेंद्र ॥ ९५ ॥</p>
<p>दधि दुग्ध साय साकर । नैवेद्या वाढिले परिकर ।</p>
<p>देव न पाहे उपचार । श्रद्धा श्रीधर तृप्त होय ॥ ९६ 
॥</p>
<p>सामर्थ्य असलें करावयासी । तरी हे परवडी प्रतिदिवशीं 
।</p>
<p>नैवेद्य अर्पावे देवासी । ना तरी पर्वविशेषीं अर्पावे 
॥ ९७ ॥</p>
<p>उपास्यमूर्ति जे साचार । ते जयंतीस सविस्तर ।</p>
<p>पर्वविशेषीं उपचार । पूजा अपार हरि सांगे ॥ ९८ ॥</p>
<blockquote>
<p><br/></p>

<p>अभ्यङ्गोन्मर्दनादर्श दन्तधावाभिषेचनम्‌ ।</p>
<p>अनाद्यगीतनृत्यादि पर्वणि स्युरुतान्वहम्‌ ॥ 
३५ ॥</p>
<p><br/></p>
</blockquote>


<p>पर्वे बोलिलीं आगमोक्तीं । अथवा वार्षिक पर्वे 
येती ।</p>
<p>कां निजमूर्तीची जयंती । ते पूजा श्रीपति स्वयें 
सांगे ॥ ९९ ॥</p>
<p>दंतधावन उद्वर्त्तन । मूर्तिसी द्यावें अभ्यंजन 
।</p>
<p>पंचामृते करूनि स्न्नपन । विचित्राभरण पूजावी ॥ 
३०० ॥</p>
<p>पूजोनि साळंक्रुत देवासी । नैवेद्य अर्पावे षड्‌सीं 
।</p>
<p>दे‌ऊनि करोद्वर्तनासी । मुखवासासी अर्पावें ॥ १ 
॥</p>
<p>देव विसरला देवपणासी । तें देवपण भेटे देवासी ।</p>
<p>ऐशिया दाखवावें आदर्शासी । तेणें देवदेवासी उल्हासु 
॥ २ ॥</p>
<p>पर्वाविशेषीं जयंतीसी । मेळवूनि संतविष्णवांसी 
।</p>
<p>करावें गीतनृत्यकीर्तनासी । अतिप्रेमेंसीं अहोरात्र 
॥ ३ ॥</p>
<p>आगमोक्त दीक्षा हवन । करितां तत्काळ देव प्रसन्न 
।</p>
<p>त्या होमाचें विधिविधान । ऐक सावधान उद्धवा ॥ ४ ॥
</p>
<blockquote>
<p><br/></p>

<p>विधिना विहिते कुण्डे मेखलागर्तवेदिभिः ।</p>
<p>अग्निमाधाय परितः समूहेत्पाणिनोदितम्‌ ॥ ३६ ॥</p>
<p>परिस्तीर्याथ पर्युक्षेदन्वाधाय यथाविधि ।</p>
<p>प्रोक्षण्याऽऽसाद्य द्रव्याणि प्रोक्ष्याग्नौ 
भावयेत माम्‌ ॥ ३७ ॥</p>
<p><br/></p>
</blockquote>


<p>आगमोक्त कुंडविधान । लांबी रुंदी खोली कोण ।</p>
<p>गणूनि उंचीचें प्रमाण । कुंड संपूर्ण साधावें ॥ 
५ ॥</p>
<p>स्वशाकह जें वेदप्रोक्त । मेखळायुक्त साधावी गर्त 
।</p>
<p>योनीसकट वेदी तेथ । लक्षणोक्त साधावी ॥ ६ ॥</p>
<p>तेथ करूनि अग्न्याधान । प्रतिष्ठिला जो हुताशन 
॥</p>
<p>त्यासी करूनि करस्पर्शन । परिसमूह करावें ॥ ७ ॥</p>
<p>दर्भी करावें परिस्तरण । मग करावें पर्युक्षण ।
</p>
<p>इध्माबर्हिविसर्जन । त्रिसंधान ठेवावें ॥ ८ ॥</p>
<p>करूनि बर्हीचें आस्तरण । करावें आज्यस्थालीस्थापन 
।</p>
<p>व्याहृतीं समिधाहोम जाण । ‘अन्वाधान’ त्या नांव 
॥ ९ ॥</p>
<p>प्रोक्षणीपात्रींचें विधान । करूनि भरावें जळ पूर्ण 
।</p>
<p>तेणें कुशाग्रजळें आपण । होमद्रव्यें जाण प्रोक्षावीं 
॥ १० ॥</p>
<p>कुंडीं प्रदीप्त हुताशन । तेथ करावें माझें ध्यान 
।</p>
<p>तें ध्यानमूर्तीचें लक्षण । स्वयें श्रीकृष्ण सांगत 
॥ ११ ॥</p>
<blockquote>
<p><br/></p>

<p>तप्तजाम्बूनदप्रख्यं शड्‌खचक्रगदाम्बुजैः ।</p>
<p>लसच्चतुर्भुजं शान्तं पद्मकिञ्जल्कवाससम्‌ ॥ 
३८ ॥</p>
<p>स्फुरत्किरीटकटककटिसूत्रवराङ्गदम्‌ ।</p>
<p>श्रीवत्सवक्षसं भ्राजत्‌कौस्तुभं वनमालिनम्‌ 
॥ ३९ ॥</p>
<p><br/></p>
</blockquote>


<p>जैसा तप्तस्वर्णभा । तैशी मूर्तीची अंगप्रभा ।</p>
<p>चतुर्भुज साजिरी भोभा । चिन्मात्रगाभा मूर्तिप्रभा 
प्रबळ्‌ प्रकाशे ॥ १२ ॥</p>
<p>शंखचक्रगदाकमळ । कांसे पीतांबर सोज्ज्वळ ।</p>
<p>लोपूनि अग्निप्रभाज्वाळ । मूर्तिप्रभा प्रबळ प्रकाशे 
॥ १३ ॥</p>
<p>मुकुटकुंडले मेखळा । श्रीवत्स शोभे वक्षस्थळा ।
</p>
<p>आपाद रुळे वनमाळा । झळके गळां कौस्तुभ ॥ १४ ॥</p>
<blockquote>
<p><br/></p>

<p>ध्यायन्नभ्यर्च्य दारूणि हविषाभिघृतानि च ।</p>
<p>प्रास्याज्यभागावाघारौ दत्त्वा चाज्यप्लुतं हविः 
॥ ४० ॥</p>
<p><br/></p>
</blockquote>


<p>ऐसें साङ्ग माझें ध्यान । अग्नीमाजीं भावूनि जाण 
।</p>
<p>करूनि आवाहन पूजन । विध्युक्त हवन मांडावें ॥ १५ 
॥</p>
<p>अग्नि विधियुक्त आव्हानूनी । समिधा होमघृतें अभिघारूनि 
।</p>
<p>आज्यभाग दों अवदानीं । प्रथमहवनीं होमावा ॥ १६ ॥
</p>
<p>तेथ तिलाज्य हविर्द्रव्य पूर्ण । घृतप्लुत अवदान 
।</p>
<p>आगमोक्त होमविधान । स्वयें श्रीकृष्ण सांगत ॥ १७॥
</p>
<blockquote>
<p><br/></p>

<p>जुहुयान्मूलमन्त्रेण षोडशर्चावदानतः ।</p>
<p>धर्मादिभ्यो यथान्यायं मन्त्रैः स्विष्टकृतं 
बुधः ॥ ४१ ॥</p>
<p><br/></p>
</blockquote>


<p>लक्षूनि मुखबोध देवाचा । मूलमंत्रें होम साधकांचा 
।</p>
<p>कां पुरुषसूक्त सोळा ऋचा । हा होमाचा विधिमार्ग 
॥ १८ ॥</p>
<p>धर्मादिक पीठार्चन । इतर देवता आवरण ।</p>
<p>त्यांसीही एक‌एक अवदान । नाममंत्रें जाण होमावें 
॥ १९ ॥</p>
<p>मग स्विष्टकृताचें अवदान । साधकें द्यावें सविधान 
।</p>
<p>ऐसें हें माझें निजभजन । भक्त सज्ञान जाणती ॥ २० 
॥</p>
<p>होमादि मूर्तिभजनविधि । येणें तत्काळ साधकां सिद्धी 
।</p>
<p>भक्त पावती निजपदीं । जाण त्रिशुद्धी उद्धवा ॥ २१ 
॥</p>
<blockquote>
<p><br/></p>

<p>अभ्यर्च्याथ नमस्कृत्य पार्षदेभ्यो बलिं हरेत्‌ 
।</p>
<p>मूलमन्त्रं जपेद्‌ब्रह्म स्मरन्नारायणात्मकम्‌ 
॥ ४२ ॥</p>
<p><br/></p>
</blockquote>


<p>यापरी होम विधियुक्त अर्चन । करूनि करावें सष्टांग 
नमन ।</p>
<p>मग देवाचे जे पार्षदगण । त्यांसी बळिहरण कल्पावें 
॥ २२ ॥</p>
<p>मग बाह्यप्रतिमापूजास्थान । तेथें येवोनियां आपण 
।</p>
<p>मूलमंत्राचें स्मरण । ध्यानयुक्त जाण करावें ॥ 
२३ ॥</p>
<p>पूज्य-पूजक अभिन्न । परात्पर जो कां नारायण ।</p>
<p>ते परब्रह्मीं लावूनी मन । घालावें आसन सावधानवृत्तीं 
॥ २४ ॥</p>
<p>ध्यानीं जंव स्थिरावे मन । तंव स्थिर राखावें आसन 
।</p>
<p>तेथूनि उपरमल्या मन । पुढें पूजाविधान हरि सांगे 
॥ २५ ॥</p>
<blockquote>
<p><br/></p>

<p>दत्वाऽऽचमनमुच्छेषं विष्वक्सेनाय कल्पयेत्‌ ।
</p>
<p>मुखवासं सुरभिमत्ताम्भूलाद्यमथार्हयेत्‌ ॥ ४३॥
</p>
<p><br/></p>
</blockquote>


<p>एवं विसर्जिलिया ध्यान । झालें देवाचें भोजन ।</p>
<p>ऐसें भावूनि आपण । शुद्धाचमन अर्पावें ॥ २६ ॥</p>
<p>अग्नीमाजील मूर्तिध्यान । प्रतिमा पूजिली जे आपण 
।</p>
<p>दोहीं शुद्धाचमन । यथोक्त जाण करावें ॥ २७ ॥</p>
<p>देवाचिया भुक्तशेषासे । भाग द्यावा विष्वक्सेनासी 
।</p>
<p>मग काढूनि उच्छिष्टासी । द्यावें देवासी करोद्वर्तन 
॥ २८ ॥</p>
<p>कापुरें घोळिवा सुपारीफोडी । सुवर्णवर्णा पानांची 
विडी ।</p>
<p>काथ सुवासिला परवडीं । अभिनव गोडी तांबूला ॥ २९ ॥
</p>
<p>एळा लवंगा कंकोळ । अल्प अर्पिलें जाटीफळ ।</p>
<p>सुरंग रंगलें तांबूल । दिसे मुखकमळ साजिरें ॥ ३३० 
॥</p>
<p>चोवा कस्तूरी बुका सधर । अर्पूनि पुष्पांजळीसंभार 
।</p>
<p>जेणें शीघ्र संतोषे श्रीधर । तें प्रेम साचार हरि 
सांगे ॥ ३१ ॥</p>
<blockquote>
<p><br/></p>

<p>उपगायन्गृणन्नृत्यन्‌ कर्माण्याभिनयन्मम ।</p>
<p>मत्कथाः श्रावायञ्छृण्वन्‌ मुहूर्तं क्षणिको 
भवेत्‌ ॥ ४४ ॥</p>
<p><br/></p>
</blockquote>


<p>ज्ञान ध्यान उपासकत । हे गौण जाण सर्वथा ।</p>
<p>देव भावाचा भोक्ता । भावें तत्त्वतां देव भेटे ॥ 
३२ ॥</p>
<p>ध्यानीं तुटलिया निजमन । करावें माझें नामस्मरण 
।</p>
<p>कां माझ्या गुणांचें श्रवण । आदरें जाण करावें ॥ 
३३ ॥</p>
<p>करितां हरिगुणयशश्रवन । तेणें सुखावे अंतःकरण ।
</p>
<p>सुखें सुखावोनि आपण । स्वयें हरिकीर्तन करावें 
॥ ३४ ॥</p>
<p>निर्लज्ज नटाचे परी । हरिरंगणीं नृत्य करी ।</p>
<p>हावभावकटाक्षकुसरी । अभिनयो धरी कर्माचा ॥ ३५ ॥
</p>
<p>गोवर्धन‍उद्धरण । अंगें दावावें आपण ।</p>
<p>कां मांडूनियां दृढ ठाण । त्र्यंबकभंजन दावावें 
॥ ३६ ॥</p>
<p>पूतनाप्राणशोषण । कुवल्याचें निर्दळण ।</p>
<p>दावूनि मल्लमर्दन । हरिकीर्तन करावें ॥ ३७ ॥</p>
<p>नवल प्रेमाचा उद्धोध गद्यपद्यनामप्रबंध ।</p>
<p>भुजंगप्रयातादि अगाध । गाती स्वानंद स्तुतिस्तोत्रें 
॥ ३८ ॥</p>
<blockquote>
<p><br/></p>

<p>स्तवैरुच्चावचैः स्तोत्रैः पौराणैः प्राकृतैरपि 
।</p>
<p>स्तुत्वा प्रसीद भगवन्निति वन्देत दण्डवत्‌ ॥ ४५ ॥</p>
<p><br/></p>
</blockquote>


<p>माझीं स्तुतिस्तोत्रें पुराण । सादरें करावीं श्रवण 
।</p>
<p>श्रोता मिळालिया आपण । कथानिरूपण सांगावें ॥ ३९ 
॥</p>
<p>शुद्ध न ये स्तोत्रपठण । करितां अबद्ध गायन ।</p>
<p>पाठका दोष न लगे जाण । तेणें होय निर्दळण महादोषां 
॥ ३४० ॥</p>
<p>वेदींचें उपनिषत्पठण । कां ऋचामंत्रें हरीचें स्तवन 
।</p>
<p>ये लौकिकीं उच्चावचें जाण । देवासी समान निजभावें 
॥ ४१ ॥</p>
<p>पुराणींचें श्रेष्ठ स्तोत्र । अथवा पढतां नाममात्र 
।</p>
<p>अर्थें भावार्थें साचार । समान श्रीधर मी मानीं 
॥ ४२ ॥</p>
<p>नेणें वेद शास्त्र पुराण । केवळ भाळाभोळा जाण ।</p>
<p>तेणें करितां प्राकृत स्तवन । मी जनार्दन संतोषें 
॥ ४३ ॥</p>
<p>वेदीं चुकल्या स्वरवर्ण । पाठका दोष बाधी गहन ।</p>
<p>प्राकृत करितां हरीचें स्तवन । दोषनिर्दळण तेणें 
होय ॥ ४४ ॥</p>
<p>शास्त्रश्रवण पुराणस्थिती । पाहिजे पंचमीसप्तमीव्युत्पत्ती 
।</p>
<p>प्राकृत अबद्धही नामकीर्ती । भगवत्प्राप्तिप्रापक 
॥ ४५ ॥</p>
<p>संस्कृत वाणी देवें केली । प्राकृत चोरापासून झाली 
।</p>
<p>असोत या पक्षाभिमानी बोली । देवाची चाली निरभिमान 
॥ ४६ ॥</p>
<p>वेदशास्त्र हो पुराण । कां प्राकृतभाषास्तवन ।</p>
<p>एथें भावचि श्रेष्ठ जाण । तेणें नारायण संतोषे ॥ 
४७ ॥</p>
<p>देवासी प्रेमाचें पढियें कोड । न पाहे व्युत्पत्तीचें 
काबाड ।</p>
<p>भाविकांचा भावर्थचि गोड । तेणें भक्तांची भीड नुल्लंघी 
देवो ॥ ४८ ॥</p>
<p>एवं भावार्थें करितां स्तवन । देव होय भक्ता‌अधीन 
।</p>
<p>तेणें भावार्थें करूनि नमन । हरिचरण वंदावे ॥ ४९ 
॥</p>
<p>मुहूर्त निमेष क्षणेंक्षण । हरिचरणीं सुखावल्या 
मन ।</p>
<p>इतर व्यापार तेणें सुखें जाण । सहजें आपण वोसरती 
॥ ३५० ॥</p>
<p>जेणें तुटें माझें अनुसंधान । तें कर्म त्यागावें 
आपण ।</p>
<p>जेणें स्वरूपनिष्ठ होय मन । तें समाधान राखावें 
॥ ५१ ॥</p>
<p>सप्रेम करितां नमन । नित्य नूतन समाधान ।</p>
<p>त्या नमनाचें लक्षण । लोटांगण दंडवत ॥ ५२ ॥</p>
<p>सुटल्या दंड सत्राणें । संमुख विमुख पाहों नेणे 
।</p>
<p>तैशीं घालीं लोटांगणें । देहाभिमानें अहेतुक ॥ 
५३ ॥</p>
<p>असतां देहाचें अनुसंधान । जो परमार्थे करी नमन ।
</p>
<p>त्या नमस्काराचें लक्षण । स्वयें श्रीकृष्ण सांगत 
॥ ५४ ॥</p>
<blockquote>
<p><br/></p>

<p>शिरो मत्पादयोः कृत्वा बाहुभ्यां च परस्परम्‌ ।
</p>
<p>प्रपन्नं पाहि मामीश भीतं मृत्युग्रहर्णवात्‌ 
॥ ४६ ॥</p>
<p><br/></p>
</blockquote>


<p>मस्तक माझ्या चरणांवरी । उभय बाहु परस्परीं ।</p>
<p>दोनी चरण दोंही करीं । धरी निर्धारीं भावार्थें 
॥ ५५ ॥</p>
<p>संसारसागराच्या पोटीं । मृत्युग्रहें घातली मिठी 
।</p>
<p>चरणीं लागलों उठा‌उठीं । मज जगजेठी सोडवीं ॥ ५६ ॥
</p>
<p>भवभयें भ्यालों दारुण । यालागीं तुज आलों शरण ।</p>
<p>निवारी माझें जन्ममरण । भावें श्रीचरण दृढ धरिले 
॥ ५७ ॥</p>
<p>तूं स्वामे असतां शिरीं । मज मृत्यु बापुडें केवीं 
मारी ।</p>
<p>भावें लोटांगण चरणांवरी । कृपा उद्धरीं कृपाळुवा 
॥ ५८ ॥</p>
<p>देखोनि साष्टांग नमन । ऐकोनि भयभीतस्तवन ।</p>
<p>मज तुष्टला नारायण । ऐसें आपण भावावें ॥ ५९ ॥</p>
<blockquote>
<p><br/></p>

<p>इति शेषां मया दत्तां शिरस्याधाय सादरम्‌ ।</p>
<p>उद्वासयेच्चेदुद्वास्यं ज्योतिर्ज्योतिषि तत्पुनः 
॥ ४७ ॥</p>
<p><br/></p>
</blockquote>


<p>म्यां दीधला शेषप्रसाद । तो शिरीं धरोनि स्वानंद 
।</p>
<p>स्थावरमूर्ति जेथ प्रसिद्ध । तेथ उद्वाससंबंध न 
करावा ॥ ३६० ॥</p>
<p>जंगम जे प्रतिमामूर्ती । तेथ आवाहिली निजत्मज्योती 
।</p>
<p>ते उद्वासुनियां मागुती । निजात्मस्थितीं ठेवावी 
॥ ६१ ॥</p>
<p>मूर्तीमाझारील ज्योति । आणोनियां हृदयस्थितीं 
।</p>
<p>मग निजात्मज्योतीसी ज्योती । यथास्थितीं मेळवावी 
॥ ६२ ॥</p>
<p>विसर्जनान्त पूजास्थिती । ऐकोनि उद्धवाचे चित्तीं 
।</p>
<p>साधकां पूज्य कोण मूर्ती । देव ते अर्थीं स्वयें 
सांगे ॥ ६३ ॥</p>
<blockquote>
<p><br/></p>

<p>अर्चादिषु यदा यत्र श्रद्धा मां तत्र चार्चयेत्‌ 
।</p>
<p>सर्वभूतेष्वात्मनि च सर्वात्माहमवस्थितः ॥ ४८ 
॥</p>
<p><br/></p>
</blockquote>


<p>उद्धवा जे मूर्ति ज्या पढियंती । तोचि त्यासी पूज्य 
मूर्ती ।</p>
<p>तुवांही अणुमात्र चित्तीं । संदेह ये अर्थीं न धरावा 
॥ ६४ ॥</p>
<p>विष्णु विरिचि सविता जाण । शिव शक्ति कां गजवदन ।
</p>
<p>या मूर्तीमाजीं मी आपण । सर्वीं समान सर्वात्मा 
॥ ६५ ॥</p>
<p>सर्व प्रतिमांचें पूजन । करितां मज पूजा समान ।</p>
<p>भक्तांची जेथ प्रीति गहन । तिये अधीन मी परमात्मा 
॥ ६६ ॥</p>
<p>जेवीं बाळकाचेनि मेळें । माता तदनुकूल खेळे ।</p>
<p>तेवीं भक्तप्रेमाचिये लीळें । म्यां चित्कल्लोळें 
क्रीडिजे ॥ ६७ ॥</p>
<p>या सर्व भूतांच्या ठायीं । आणि आतारादि लीलादेहीं 
।</p>
<p>मी सर्वांसी समान पाहीं । ये अर्थीं नाहीं संदेहो 
॥ ६८ ॥</p>
<p>उद्धवा मी नाहीं ऐसें । कोणीही ठिकाण रितें नसे ।
</p>
<p>परी प्राण्यांचें भाग्य कैसें । त्या मज विश्वासें 
न भजती ॥ ६९ ॥</p>
<p>जो जेथ मज भजों बैसे । त्या मी तेथ तैसाचि असें ।</p>
<p>हें उपासनाकांडविशेषें । गुप्त अनायासें प्रकाशिलें 
॥ ३७० ॥</p>
<p>उपासनाकांडींचा निर्वाहो । मी सर्वांभूतीं देवाधिदेवो 
।</p>
<p>हा ज्यासी न कळे मुख्य भावो । त्यासी मूर्तिनिवाहो 
द्योतिला ॥ ७१ ॥</p>
<p>हो कां माझी प्रतिमामूर्ती । तेही मी चिदात्मा निश्चितीं 
।</p>
<p>तेथ करितां भावे भक्ती । भक्त उद्धरती उद्धवा ॥ ७२ 
॥</p>
<blockquote>
<p><br/></p>

<p>एवं क्रियायोगपथैः पुमान्वैदिकतन्त्रिकैः ।</p>
<p>अर्चन्नुभयतः सिद्धिं मत्तो विन्दत्यभीप्सिताम्‌ 
॥ ४९ ॥</p>

<p><br/></p>
</blockquote>


<p>एवं क्रियायोगलक्षण । वैदिक तांत्रिक मिश्र जाण 
।</p>
<p>आगमनिगम विस्तार गहन । तो मुख्यार्थ पूर्ण सांगितला 
॥ ७३ ॥</p>
<p>येणें क्रियायोग भजनमार्गें । भक्त जैं भोगमोक्ष 
मागे ।</p>
<p>तैं उभय सिद्धी लागवेगें । म्यां श्रीरंगें अर्पिजे 
॥ ७४ ॥</p>
<p>भक्त निष्काम अनन्यभक्ती । तैं भोग मोक्षादि संपत्ती 
।</p>
<p>घे‌ऊनियां मी श्रीपती । त्यांच्या द्वाराप्रती 
सदा तिष्ठें ॥ ७५ ॥</p>
<blockquote>
<p><br/></p>

<p>मदर्चां सम्प्रतिष्ठाप्य मन्दिरं कारयेद्‌दृढम्‌ 
।</p>
<p>पुष्पोद्यानानि रम्यणि पूजायात्रोत्सवाश्रितान्‌ 
॥ ५० ॥</p>
<p><br/></p>
</blockquote>


<p>साङ्ग माझी प्रतिमामूर्ती । करूनि जे प्रतिष्ठा 
करिती ।</p>
<p>दृढ देवालय उभारिती । अतिप्रीतीं मद्भावें ॥ ७६ 
॥</p>
<p>वन उपवन उद्यान । पुष्पवाटिका लावाव्य पूर्ण ।</p>
<p>नित्यपूजेचें विधान । उत्साहीं जाण महापूजा ॥ ७७ 
॥</p>
<p>यात्रा बहुजनसमाजा । वार्षिक पर्व महापूजा ।</p>
<p>चालवावया अधोक्षजा । उपाय सहजा हरि सांगे ॥ ७८ ॥</p>
<blockquote>
<p><br/></p>

<p>पूजादीनां प्रवाहार्थं महापर्वस्वथान्वहम्‌ ।
</p>
<p>क्षेत्रापणपुरग्रामान्‌ दत्त्वा मत्सार्ष्टितामियात्‌ 
॥ ५१ ॥</p>
<p><br/></p>
</blockquote>


<p>नित्यपूजा महापूजा । वार्षिक पर्वें चालवाव्य वोजा 
।</p>
<p>नित्यनिर्वाह करी राजा । ग्रामसमाजा अर्पूनि ॥ 
७९ ॥</p>
<p>‘क्षेत्र’ म्हणिजे शेत गहन । हाट‍उत्पन्न द्रव्य 
‘आपण’ ।</p>
<p>हाटेंविण तो ‘ग्राम’ जाण । ऐक लक्षण पुराचें ॥ ३८० 
॥</p>
<p>हाटयुक्त तें ‘पुर’ पाहीं । जे अर्पिती देवालयीं 
।</p>
<p>ते माझें ऐश्वर्य पाहीं । सर्वां ठायीं पावती ॥ ८१ 
॥</p>
<p>मूर्तिप्रतिष्ठा पूजाविधान । देवालयीं केलिया 
जाण ।</p>
<p>कर्त्यासी फळ कोण कोण । तेंही श्रीकृष्ण सांगत ॥ 
८२ ॥</p>
<blockquote>
<p><br/></p>

<p>प्रतिष्ठया सार्वभौमं सद्मना भुवनत्रयम्‌ ।</p>
<p>पूजाचिना ब्रह्मलोकं त्रिभिर्मत्साम्यतामियात्‌ 
॥ ५२ ॥</p>
<p><br/></p>
</blockquote>


<p>जो मूर्तिप्रतिष्ठा करूनि ठाये । तो सार्वभौम राज्य 
लाहे ।</p>
<p>जो देवालय करी स्वयें । तो स्वामी होये तिहीं लोकीं 
॥ ८३ ॥</p>
<p>जो करी पूजाविधान । तो पावे ब्रह्मसदन ।</p>
<p>ये तीनी जो करी आपण । तो मजसमान ऐश्वर्य पावे ॥ ८४ 
॥</p>
<p>ऐसे हे तिघे साधक । पोटींहूनि सकामुक ।</p>
<p>कामनेसारखे लोक । ते आवश्यक पावती ॥ ८५ ॥</p>
<p>ज्यासी माझें निष्काम भजन । त्याचे प्राप्तीचें 
निजलक्षण ।</p>
<p>तें अत्यादरें श्रीकृष्ण । स्वानंदें पूर्ण सांगत 
॥ ८६ ॥</p>
<blockquote>
<p><br/></p>

<p>मामेव नैरपेक्ष्येण भक्तियोगेन विन्दति ।</p>
<p>भक्तियोगं स लभते एवं यः पूजयेत माम्‌ ॥ ५३ ॥</p>
<p><br/></p>
</blockquote>


<p>मज मुख्यत्वें जीवीं धरून । ज्यासी माझें निष्काम 
भजन ।</p>
<p>निष्कामता जे अनन्य । ते पुरुष जाण मी होती ॥ ८७ ॥
</p>
<p>तो वर्तमानदेहीं असतां । माझें निजरूप होय तत्त्वतां 
।</p>
<p>त्या आम्हां आंतौता । भेद सर्वथा असेना ॥ ८८ ॥</p>
<p>करितां निष्काम भजन । भक्त झाला मजसमान ।</p>
<p>‘समान’ म्हणावया जाण । वेगळेपण असेना ॥ ८९ ॥</p>
<p>एवं भक्त तो मजभीतरीं । मी भक्ता‌आंतबाहेरी ।</p>
<p>ऐसे मिळाले परस्परीं । निजभक्तजनावरी नांदत ॥ ३९० 
॥</p>
<p>गूळ जेवीं गोडियेसी । कां कल्लोळ जैसा सागरासी ।
</p>
<p>ऐशिया निजभक्तीपाशीं । आम्हां तयांसी रहिवासु ॥ 
९१ ॥</p>
<p>ऐशी निष्काम जो भक्ति करी । तो धन्य धन्य चराचरीं 
।</p>
<p>जो देवाद्विजांची वृत्ति हरी । तो पचे अघोरीं तें 
ऐक ॥ ९२ ॥</p>
<blockquote>
<p><br/></p>

<p>यः स्वदत्तां परैर्दत्तां हरेत सुरविप्रयोः ।</p>
<p>वृत्तिं स जायते विड्‍भुग्वर्षाणामयुतायुतम्‌ 
॥ ५४ ॥</p>
<p>कर्तुश्च सारथेर्हेतोः अनुमोदितुरेव च ।</p>
<p>कर्मणां भागिनः प्रेत्य भूयो भूयसि तत्फलम्‌ ॥ 
५५ ॥</p>
<p>इति श्रीमद्भागवते महापुराणे एकादशस्कन्धे श्रीकृष्णोद्धवसंवादे 
सप्तविंशोऽध्यायः ॥ २७ ॥</p>
<p><br/></p>
</blockquote>


<p>जो देवालयाची वृत्ति हरी । जो ब्राह्मणवृत्तीचा 
लोप करी ।</p>
<p>तो अयुतायुतवर्शसहस्त्रीं । योनी सूकरी विष्ठा 
भोगी ॥ ९३ ॥</p>
<p>जो द्विजदेवांची वृत्ति हरी । त्यासी जो होय सहाकारी 
।</p>
<p>कां जो अनुमोदन करी । ते तिघे अघोरीं पचिजेती ॥ ९४ 
॥</p>
<p>ते जन्ममरणांच्या आवर्तीं । तेंचि फळ पुढतपुढतीं 
।</p>
<p>मरमरोनि गा भोगिती । जाण निश्चितीं उद्धवा ॥ ९५ ॥
</p>
<p>माझे प्राप्तीची चाड चित्ता । तरी नातळावी अधर्मता 
।</p>
<p>अधर्मवंताची कथा । स्वभावें सर्वथा न करावी ॥ ९६ 
॥</p>
<p>न देखावें दोषदर्शन । न बोलावें मर्मस्पर्शन ।</p>
<p>भूतमात्रांचा द्वेष जाण । सर्वथा आपण न करावा ॥ ९७ 
॥</p>
<p>नयकावी परनिंदा । न बोलावें परापवादा ।</p>
<p>अधर्माचिया संवादा । कोणासी कदा न मिळावें ॥ ९८ ॥
</p>
<p>त्रिलोकींचें पाप असकें । ज्यास घेणें असेल आवश्यकें 
।</p>
<p>तैं साधुनिंदा निजमुखें । यथासुखें करावी ॥ ९९ ॥
</p>
<p>सकळ दुःखांचिया राशी । अवश्य याव्या मजपाशीं ।</p>
<p>ऐसी आवडी ज्याचे मानसीं । तेणें ब्रह्मद्वेषासी 
करावें ॥ ४०० ॥</p>
<p>सकळ काळ वृथा जावा । ऐसें आवडे ज्याचे जीवा ।</p>
<p>तेणें सारिपटादि आघवा । खेळ मांडावा अहर्निशीं 
॥ १ ॥</p>
<p>मी हृदयस्थ आत्माराम । स्वतःसिद्ध परब्रह्म ।</p>
<p>तो मी व्हावया दुर्गम । अधर्म कर्म जगासी ॥ २ ॥</p>
<p>तें निर्दाळावया कर्माकर्म । वर्म आहे गा अतिसुगम 
।</p>
<p>अखंड स्मरावें रामनाम । पुरुषोत्तम अच्युत ॥ ३ ॥
</p>
<p>जेथें हरिनामाचा गजर । तेथ कर्माकर्मांचे संभार 
।</p>
<p>जाळूनि नुरवीं भस्मसार । ऐसें नाम पवित्र हरीचें 
॥ ४ ॥</p>
<p>नाम निर्दळी पाप समस्त । हें सकळशस्स्त्रसंमत ।
</p>
<p>जो विकल्प मानी एथ । तो जाण निश्चित वज्रपापी ॥ ५ 
॥</p>
<p>वज्रपापाचे पर्वत । निर्दळी श्रीमहाभागवत ।</p>
<p>तें जनार्दनकृपा एथ । झालें प्राप्त अनायासें ॥ 
६ ॥</p>
<p>ते भागवतींचा पाहतां अर्थ । हरीचें नाम अतिसमर्थ 
।</p>
<p>वर्णिलेंसे परमाद्भुत । स्वमुखें अच्युत बोलिला 
॥ ७ ॥</p>
<p>एथही जो विकल्प धरी । तो अति‌अभाग्य संसारीं ।</p>
<p>महादुःखदोषसागरीं । विकल्पेंकरीं बुडाला ॥ ८ ॥</p>
<p>संकल्पविकल्पेंकरीं जाण । जनांसी झालें दृढ बंधन 
।</p>
<p>त्या भवबंधाचें छेदन । जनार्दन निजनाम ॥ ९ ॥</p>
<p>जनार्दनाचें निजनाम । निर्दळी भवभय परम ।</p>
<p>तें नाम स्मरे जो सप्रेम । तो पुरुषोत्तम स्वयें 
होय ॥ ४१० ॥</p>
<p>स्वयें होणें ब्रह्म पूर्ण । ये अर्थींचें गोड निरूपण 
।</p>
<p>अठ्ठाविसावे अध्यायीं जाण । उद्धवा श्रीकृष्ण सांगेल 
॥ ११ ॥</p>
<p>ते कथा जैं श्रवणीं पडे । तैं जीवीं स्वयंभ सुख वाढे 
।</p>
<p>मग आंतबाहेर दोंहीकडे । करी वाडेंकोडें समसाम्य 
॥ १२ ॥</p>
<p>जे कथेचें गोडपण । जीव गेल्या न सोडी जाण ।</p>
<p>ऐसें रसाळ निरूपण । उद्धवासी श्रीकृष्ण सांगेल 
॥ १३ ॥</p>
<p>श्रवणें उपजे ब्रह्मभावो । तो हा अठ्ठाविसावा अध्यावो 
।</p>
<p>उद्धवासी देवाधिदेवो । निजकृपें पहा हो सांगेल 
॥ १४ ॥</p>
<p>अक्षरें भरोनि अक्षरासीं । देव सांगेल उद्धवासी 
।</p>
<p>तें निरूपण अठ्ठाविसाव्यासी । ब्रह्मसुखेंसीं 
लगडेल ॥ १५ ॥</p>
<p>ब्रह्मसुखाची सांठवण । तो हा अठ्ठाविसावा जाण ।
</p>
<p>ते उघडूनियां उणखूण । उद्धवासी श्रीकृष्ण सांगेल 
॥ १६ ॥</p>
<p>तें कृष्ण‍उधवनिजज्ञान । एका विनवी जनार्दन ।</p>
<p>तुमचे कृपेंकरूनि पूर्ण । श्रोतां अवधान मज द्यावें 
॥ १७ ॥</p>
<p>श्रोतां दीधल्या अवधान । ग्रंथीं उल्हासे निरूपण 
।</p>
<p>एका जनार्दन शरण । शिरीं श्रीचरण वंदिले ॥ ४१८ ॥</p>

<blockquote>
<p><br/></p>

<p>इति श्रीमद्भागवते महापुराणे एकादशस्कंधे श्रीकृष्णोद्धवसंवादे, 
एकाकारटीकायां सप्तविंशोऽध्यायः ॥ २७ ॥</p>
<p>॥ श्रीकृष्णार्पणमस्तु ॥ मूळश्लोक ५५ ॥ ओंव्या 
४१८ ॥</p>


<p><br/></p>

</blockquote>


</article>
</body>
<!-- mirrored from santeknath.org/eknathi bhagwat/adhyay 7.html by HTTrack Website Copier/3.x [XR&CO'2013], Tue, 04 Aug 2015 03:10:59 GMT -->
</html>
