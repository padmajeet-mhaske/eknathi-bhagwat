<html>

<!-- Mirrored from santeknath.org/eknathi bhagwat/adhyay 2.html by HTTrack Website Copier/3.x [XR&CO'2013], Tue, 04 Aug 2015 03:10:45 GMT -->
<head>
<meta http-equiv="content-type" content="text/html; charset=utf-8" />
<link rel="stylesheet" href="https://maxcdn.bootstrapcdn.com/bootstrap/3.3.5/css/bootstrap.min.css">
<link href='http://fonts.googleapis.com/css?family=Amita:400|Glegoo:400&subset=devanagari,latin' rel='stylesheet' type='text/css'>
<link rel="stylesheet" type="text/css" media="print" href="style_print.css">
<link rel="stylesheet" type="text/css" media="screen" href="style_print.css">
<style type="text/css">
<!--
.style1 {font-weight: bold}
-->
</style>
</head>
<body bgcolor="#ffffff">
<article>
<h1>॥ श्री एकनाथी भागवत ॥ </h1>
<p><br/></p>
<h2>अध्याय बारावा</h2>
<p><br/></p>
<p>श्रीगणेशाय नमः ॥ श्रीकृष्णाय नमः ॥</p>
<p>ॐ नमो सद्‍गुरु वसंतू । ऐक्यकाळीं तुझा ऋतू ।</p>
<p>तया ऋतुकाळींचा मारुतू । ज्ञानवनांतू जैं रिघे 
॥१॥</p>
<p>तैं अविद्येचीं जुनीं पानें । गळूनि जाती तत्क्षणें 
।</p>
<p>नवपल्लवीं विराजमानें । विरक्तपणें आरक्त ॥२॥</p>
<p>अत्यंत वैराग्याची हांव । खांकर झाले वृक्ष सर्व 
।</p>
<p>त्यांसी निघाले नवपल्लव । अतिलवलव कोंवळिक ॥३॥</p>
<p>जाहल्या वसंताचें रिगवणें । वृक्ष आडवे फुटले तेणें 
।</p>
<p>सोहंभावाचीं सुमनें । तेणें गुणें विकासलीं ॥४॥
</p>
<p>कृष्णसारूप्यें कृष्णभ्रमर । तेथें झेपावले अतिसत्वर 
।</p>
<p>आमोद सेविती अरुवार । कैसेनि केसर कुचंबे ॥५॥</p>
<p>सद्‍भावाच्या आमोदधारा । सेवितां सुख झालें भ्रमरां 
।</p>
<p>हृदयकमळीं केला थारा । मध्यमद्वारा चालिले ॥६॥</p>
<p>भेदोनियां साही कमळें । द्विदळादि षोडशदळें ।</p>
<p>झेपावले मळयानिळें । सहस्त्रदळीं मिसळले ॥७॥</p>
<p>तेथ सेवूनि पराग धवळ । उन्मत्त मातलें अळिकुळ ।</p>
<p>करिती आनंदाचा गोंधळ । सुखकल्लोळ स्वानंदें ॥८॥
</p>
<p>लागला अनुहताचा ध्वनी । रुणझुणिती दशलक्षणीं ।</p>
<p>त्याही नादातें प्राशुनी । निःशब्दपणीं निवांत 
॥९॥</p>
<p>तेथें मोक्षसुखाचे घड । डोलतां दिसे अतिगोड ।</p>
<p>तेणें जीवाचें पुरत कोड । करिती धुमाड सोहंशब्दें 
॥१०॥</p>
<p>मुमुक्षुमयुर अतिप्रीतीं । पिच्छें पसरूनि नाचती 
।</p>
<p>ये‌ऊन वसंतवनाप्रती । टाहो फोडिती गुरुनामें ॥११॥
</p>
<p>नेमस्त कोकिळां होतें मौन । वसंत‌ऋतुराज देखोन 
।</p>
<p>तिंहीं करोनि विसर्जन । मधुरस्तवनें गर्जती ॥१२॥
</p>
<p>भक्तिसरोवरीं निर्मळ पाणी । विकासल्या नवविध कमळिणी 
।</p>
<p>भक्त सुस्त्नात तिये स्थानीं । निमज्जनीं निश्चळ 
॥१३॥</p>
<p>ते सरोवरींचे सेवितां पाणी । जीवशिव चक्रवाकें 
दोनी ।</p>
<p>सद्‍गुरु चिद्‍भानु वसंतवनीं । देखोनि मिळणीं मिळालीं 
॥१४॥</p>
<p>वसंतें उल्हास तरुवरां । उलोनि लागल्या स्वानंदधारा 
।</p>
<p>पारंब्या भेदूनियां धरा । धराधरा विगुंतल्या ॥१५॥
</p>
<p>बोधमलयानिळ झळकत । तेणें वनश्री मघमघित ।</p>
<p>मोक्षमार्गीचे पांथिक तेथ । निजीं निजत निजरूपें 
॥१६॥</p>
<p>ऐसा सद्‍गुरु वसंतरावो । निजभक्तवना दे उत्सवो 
।</p>
<p>तो भागवतभजन‍अध्यावो । उद्धवासी देवो सांगत ॥१७॥
</p>
<p>बारावे अध्यायीं निरूपण । सत्संगाचा महिमा गहन 
।</p>
<p>कर्माचा कर्ता तेथ कोण । त्यागितें लक्षण कर्माचें 
॥१८॥</p>
<p>संपतां अकरावा अध्यावो । गुह्य सांगेन म्हणे देवो 
।</p>
<p>तें परिसावया उद्धवो । न्याहाळी पहा हो हरिवदन ॥१९॥
</p>
<p>काय सांगेल गुह्य गोष्टी । कोण अक्षरें निघती ओंठीं 
।</p>
<p>त्या वचनार्था घालावया मिठी । उल्हास पोटीं उद्धवा 
॥२०॥</p>
<p>जैसें मेघमुखींचें उदक । वरच्यावरी झेली चातक ।
</p>
<p>तैसें कृष्णवचनालागीं देख । पसरिलें मुख उद्धवें 
॥२१॥</p>
<p>स्नान संध्या भोजन । आवडे या एकें काळें जाण ।</p>
<p>तैसें ज्ञेय ज्ञाता ज्ञान । घ्यावया सावधान उद्धव 
॥२२॥</p>
<p>ऐसा उद्धवाचा आदरू । देखोनि हरि झाला सादरू ।</p>
<p>भक्तकृपाळू अति‌उदारू । निजगुह्यसारू सांगत ॥२३॥
</p>
<blockquote>
<p><br/></p>

<cite><p>श्रीभगवानुवाच ।</p></cite>
<p>न रोधयति मां योगो न साङ्ख्यं धर्म एव च ।</p>
<p>न स्वाध्यायस्तपस्त्यागो नेष्टापूर्तं न दक्षिणा 
॥ १ ॥</p>
<p>व्रतानि यज्ञश्छन्दांसि तीर्थानि नियमा यमाः ।
</p>
<p>यथावरुन्धे सत्सङ्गः सर्वसङ्गापहो हि माम्‌ ॥ २ 
॥</p>
</blockquote>
<p><br/></p>

<p>मज वश करावयालागीं । सामर्थ्य नाहीं अष्टांगयोगीं 
।</p>
<p>नित्यानित्यविवेक जगीं । आंगोवांगी मज न पवे ॥२४॥
</p>
<p>प्रकृतिपुरुषविवंचना । अखंड आलोडितां मना ।</p>
<p>पावावया माझिया स्थाना । सामर्थ्य जाणा त्या नाहीं 
॥२५॥</p>
<p>धर्म अहिंसादिसहित । सत्य त्यांचेनि मी नव्हें 
प्राप्त ।</p>
<p>मुख्य वेदाध्ययनेंही मी अप्राप्त । साङ्ग समस्त 
जरी पढिले ॥२६॥</p>
<p>तेथ तपें कायसीं बापुडीं । पंचाग्नि असार परवडी 
।</p>
<p>कृच्छ्रचांद्रायणें झालीं वेडीं । त्यांचे जोडी 
मी न जोडें ॥२७॥</p>
<p>देहगेह सांडूनि उदास । विरजाहोमीं हवी सर्वस्व 
।</p>
<p>साधनीं अतिश्रेष्ठ संन्यास । त्यासी मी परेश नातुडें 
॥२८॥</p>
<p>करितां श्रौतस्मार्तकर्मांसी । कर्मठें झालीं 
पानपिसीं ।</p>
<p>तरी मी नाकळें त्यांसी । क्लेश होमेंसीं कष्टतां 
॥२९॥</p>
<p>गोदान भूदान तिलदान । दान देतां धनधान्य ।</p>
<p>त्यांसीं मी नाटोपें जाण । दानाभिमान न वचतां ॥३०॥
</p>
<p>संकटचतुर्थी ऋषिपंचमी । विष्णुपंचक बुधाष्टमी 
।</p>
<p>अनेक व्रतें करितां नेमीं । ते मी कर्मीं नातुडें 
॥३१॥</p>
<p>अश्वमेघ राजसूययाग । सर्वस्व वेंचूनि करितां साङ्ग 
।</p>
<p>माझे प्राप्तीसी नव्हतीचि चांग । तेणें मी श्रीरंग 
नाटोपें ॥३२॥</p>
<p>हो कां वापी कूप आराम । वृक्षारोपण वनविश्राम ।</p>
<p>आचरतां स्मार्तकर्म । मी आत्माराम न भेटें ॥३३॥
</p>
<p>नाना छंद रहस्यमंत्र । विधिविधान अतिविचित्र ।</p>
<p>सामर्थ्यें अतिविशेष पवित्र । नव्हती स्वतंत्र 
मत्प्राप्ती ॥३४॥</p>
<p>पुष्करादि नाना तीर्थें । पापनिर्दळणीं अतिसमर्थें 
।</p>
<p>शीघ्र पावावया मातें । सामर्थ्य त्यांतें असेना 
॥३५॥</p>
<p>यमनियम अहर्निशीं । जे सदा शिणती साधनेंसीं ।</p>
<p>ते यावया माझ्या द्वारासी । सामर्थ्य त्यांसी असेना 
॥३६॥</p>
<p>उद्धवा यमनियमनिर्धार । एकुणिसावे अध्यायीं सविस्तर 
।</p>
<p>तुज मी सांगेन साचार । संक्षेपाकार बारावा ॥३७॥
</p>
<p>ते यमनियम बारा बारा । आणि सकळ साधनसंभारा ।</p>
<p>यावया माझिया नगरा । मार्गु पुढारा चालेना ॥३८॥
</p>
<p>ते गेलिया संतांच्या दारा । धरूनि साधूच्या आधारा 
।</p>
<p>अवघी आलीं माझ्या घरां । एवं परंपरा मत्प्राप्ती 
॥३९॥</p>
<p>तैशी नव्हे सत्संगती । संगें सकळ संगांतें छेदिती 
।</p>
<p>ठाकठोक माझी प्राप्ती । पंगिस्त नव्हती आणिकांचे 
॥४०॥</p>
<p>किडी भिंगुरटीच्या संगतीं । पालटली स्वदेहस्थिती 
।</p>
<p>तेवीं धरिलिया संतांची संगती । भक्त पालटती मद्‌रूपें 
॥४१॥</p>
<p>केवळ पाहें पां जडमूढें । चंदनासभोंवतीं झाडें 
।</p>
<p>तीं सुगंध हो‌ऊनि लांकडें । मोल गाढें पावलीं ॥४२॥
</p>
<p>तीं अचेतन काष्ठें सर्वथा । चढलीं देवब्राह्मणांचे 
माथां ।</p>
<p>त्यांचा पांग पडे श्रीमंता । राजे तत्त्वतां वंदिती 
॥४३॥</p>
<p>तैशी धरिल्या सत्संगती । भक्त माझी पदवी पावती ।
</p>
<p>शेखीं मजही पूज्य होती । सांगों किती महिमान ॥४४॥
</p>
<p>संतसंगतीवेगळें जाण । तत्काळ पावावया माझें स्थान 
।</p>
<p>आणिक नाहींच साधन । सत्य जाण उद्धवा ॥४५॥</p>
<p>मागां बोलिलीं जीं साधनें । तीं अवघींही मलिन अभिमानें 
।</p>
<p>ऐक तयांचीं लक्षणें । तुजकारणें सांगेन ॥४६॥</p>
<p>अष्टांगयोगीं दुर्जयो पवन । सर्वथा साधेना जाण 
।</p>
<p>साधला तरी नागवण । अनिवार जाण सिद्धींची ॥४७॥</p>
<p>नित्यानित्यविवेकज्ञान । तेथ बाधी पांडित्य‍अभिमान 
।</p>
<p>प्रबळ वांछी धनमान । ज्ञानचि विघ्न ज्ञान्यासी 
॥४८॥</p>
<p>अहिंसाधर्म करितां जनीं । धर्मिष्ठपणीं गाळिती 
पाणी ।</p>
<p>गाळितां निमाल्या जीवश्रेणी । अधर्मपणीं तो धर्म 
॥४९॥</p>
<p>करितां वेदाध्ययन । मुख्य वेदें धरिलें मौन ।</p>
<p>पठणमात्रें मी नातुडें जाण । याजनदान वांछिती ॥५०॥
</p>
<p>तप करूं जातां देहीं । क्रोध तापसांच्या ठायीं ।
</p>
<p>परता जावों नेदी कंहीं । वाढला पाहीं नीच नवा ॥५१॥
</p>
<p>सर्वस्वत्यागें संन्यासग्रहण । तेथही न जळे देहाभिमान 
।</p>
<p>व्यर्थ विरजाहोम गेला जाण । मानाभिमान बाधिती ॥५२॥
</p>
<p>श्रौत स्मार्त कर्म साङ्ग । इष्टापूर्त जे कां याग 
।</p>
<p>तेथ आडवा ठाके स्वर्गभोग । कर्म क्षयरोग साधकां 
॥५३॥</p>
<p>नाना दानें देतां सकळ । वासना वांछी दानफळ ।</p>
<p>कां दातेपणें गर्व प्रबळ । लागला अढळ ढळेना ॥५४॥
</p>
<p>अनंतव्रतें व्रती झाला । चौदा गांठीं देवो बांधला 
।</p>
<p>शेखीं अनंतातें विसरला । देवो हरविला हातींचा ॥५५॥
</p>
<p>नाना यज्ञ करितां विधी । मंत्र तंत्र पात्रशुद्धी 
।</p>
<p>सहसा पावों न शके सिद्धी । पावल्या बाधी फळभोगू ॥५६॥
</p>
<p>नाना छंदें रहस्यमंत्र । विकळ हों नये उच्चार ।</p>
<p>मंत्रीं मंत्र रचिले साचार । चळले अपार मंत्रवादी 
॥५७॥</p>
<p>भगवीं करूनि तांबडीं । तीर्थाभिमानें जाले कापडी 
।</p>
<p>भिके लागलीं बापुडीं । नाहीं अर्धघडीं विश्रांती 
॥५८॥</p>
<p>यमनियम बारा बारा । करितां अखंड वोरबारा ।</p>
<p>चोविसांमाजीं यांचा उभारा । नेणती सोयरा पंचविसावा 
॥५९॥</p>
<p>एवं सांगीतल्या साधनांसी । आपमतीं करितां त्यांसी 
।</p>
<p>बाधकता आहे सर्वांसी । म्यां तुजपासीं सांगीतली 
॥६०॥</p>
<p>करितां साधनें आपमतीसी । तेणें विघ्नें उपजती ऐशीं 
।</p>
<p>तींच साधनें साधूपदेशीं । सर्वही सिद्धीसी पावती 
॥६१॥</p>
<p>साधु न सांगतां निर्धारीं । नाना साधनें हा काय करी 
।</p>
<p>कोण विधान कैशी परी । निजनिर्धारीं कळेना ॥६२॥</p>
<p>न करितां साधनव्युत्पत्ती । केवळ जाण सत्संगती 
।</p>
<p>मज पावले नेणों किती । तें मी तुजप्रती सांगेन ॥६३॥
</p>
<blockquote>
<p><br/></p>

<p>सत्सङ्गेन हि दैतेया यातुधाना मृगाः खगाः ।</p>
<p>गन्धर्वाप्सरसो नागाः सिद्धाश्चारणगुह्यकाः ॥ 
३ ॥</p>
<p>विद्याधरा मनुष्येषु वैश्याः शूद्राः स्त्रियोऽन्त्यजाः 
।</p>
<p>रजस्तमःप्रकृतयः तस्मिंस्तस्मिन्‌ युगेऽनघ ॥ 
४ ॥</p>
</blockquote>
<p><br/></p>

<p>पाहतां केवळ जडमूढ । रजतमयोनीं जन्मले गूढ ।</p>
<p>सत्संगती लागोनि दृढ । मातें सुदृढ पावले ॥६४॥</p>
<p>दैत्य दानव निशाचर । खग मृग गंधर्व अप्सर ।</p>
<p>सिद्ध चारण विद्याधर । नाग विखार गुह्यक ॥६५॥</p>
<p>खग मृग सर्प पावले मातें । मानव तंव सहजें सरते ।
</p>
<p>वैश्य शूद्र स्त्रियादि समस्तें । पावलीं मातें 
सत्संगें ॥६६॥</p>
<p>जे सकळवर्णधर्मांवेगळे । ज्यांच्या नामास कोणी 
नातळे ।</p>
<p>छाया देखूनि जग पळे । अत्यंत मैळे अंत्यज ॥६७॥</p>
<p>तिंहीं धरोनि सत्संगती । आले माझिया पदाप्रती ।
</p>
<p>देव द्विज तयांतें वंदिती । अभिनव कीर्ति संतांची 
॥६८॥</p>
<p>धरिलिया सत्संगती । निंद्य तेही वंद्य होती ।</p>
<p>उद्धवा तूं निष्पाप निश्चितीं । तरी सत्संगती करावी 
॥६९॥</p>
<p>सोनें साडेपंधरें चोखडें । त्यासी रत्‍नाची संगती 
जोडे ।</p>
<p>तैं अधिकाधिक मोल चढे । मुकुटीं चढे महेशा ॥७०॥</p>
<p>तैंषीं पुण्य पुरुषा सत्संगती । जाहल्या अनंत सुख 
पावती ।</p>
<p>सुरवर त्यांतें वंदिती । शिवादि येती भेटीसी ॥७१॥
</p>
<p>यमधर्म पायां लागती । तीर्थें पायवणी मागती ।</p>
<p>भावें धरिल्या सत्संगती । एवढी प्राप्ती पुरुषासी 
॥७२॥</p>
<p>दैत्य राक्षस स्त्री शूद्र पाहीं । अंत्यज तरले 
म्हणसी कायी ।</p>
<p>त्या त्या युगाच्या ते ते ठायीं । बहुसाल पाहीं उद्धरिले 
॥७३॥</p>
<blockquote>
<p><br/></p>

<p>बहवो मत्पदं प्राप्तास्त्वाष्ट्रकायाधवादयः ।
</p>
<p>वृषपर्वा बलिर्बाणो मयश्चाथ विभीषणः ॥ ५ ॥</p>
<p>सुग्रीवो हनुमानृक्षो गजो गृध्रो वणिक्पथः ।</p>
<p>व्याधः कुब्जा व्रजे गोप्यो यज्ञपत्‍न्यस्तथापरे 
॥ ६ ॥</p>
</blockquote>
<p><br/></p>

<p>वृत्रासुर गा‌इजे वेदीं । जो इंद्रासी मिसळला युद्धीं 
।</p>
<p>युद्धींही अविरुद्ध बुद्धी । माझे निजपदीं पावला 
॥७४॥</p>
<p>ऐकतां नारदाच्या गोठी । गर्भींच मजसी घातली मिठी 
।</p>
<p>जो जन्मला कयाधूच्या पोटीं । भक्तजगजेठी प्रल्हादु 
॥७५॥</p>
<p>वृषपर्वा दैत्य उद्‍भटू । माझे पदीं झाला प्रविष्टू 
।</p>
<p>बळीच्या द्वारी मी खुजटू । झालों बटू भिकेसी ॥७६॥
</p>
<p>छळें करितां बळिबंधन । छळितां मी छळिलों जाण ।</p>
<p>अंगा आलें द्वारपाळपण । बळी‌आधीन मी झालों ॥७७॥
</p>
<p>त्या बळीचा पुत्र बाणासुर । शिववरें मातला थोर ।
</p>
<p>माझे पुत्राचा चोरिला पुत्र । दोहींचा हेर नारदू 
॥७८॥</p>
<p>तो म्यां साधूनि धरिला चोरू । बाणीं केला अतिजर्जरू 
।</p>
<p>छेदिला सहस्त्र भुजांचा भारू । शिव जीवें मारूं 
नेदीच ॥७९॥</p>
<p>तो म्हणे हा भक्तपुत्र झणीं मारीं । मजही बळीची भीड 
भारी ।</p>
<p>अखंड मी असें त्याच्या द्वारी । यालागीं उद्धरीं 
बाणातें ॥८०॥</p>
<p>मग संबोखावया शिवातें । बाण आपुले निजहस्तें ।</p>
<p>ऐक्यें शिवपदीं स्थापिलें त्यातें । कल्याणातें 
पावला ॥८१॥</p>
<p>खांडववन अग्नीसी । अर्जुनें दीधलें खावयासी ।</p>
<p>तेथें जळतां मयासुरासी । म्यांचि तयासी उद्धरिलें 
॥८२॥</p>
<p>राक्षसकुळीं जन्मला जाण । शत्रूचा बंधू बिभीषण 
।</p>
<p>माझ्या ठायीं अनन्यशरण । जीवप्राण तो माझा ॥८३॥
</p>
<p>सुग्रीव हनुमंत जांबवंतू । यांचा पवाडा विख्यातू 
।</p>
<p>जटायू उद्धरिला वनांतू । जो रावणें खस्तू केला होता 
॥८४॥</p>
<p>गज सरोवरीं ग्रहग्रस्त । स्त्रियांपुत्रीं सांडिलाजीत 
।</p>
<p>तो अंतकाळीं मातें स्मरत । आर्तभूत अतिस्तवनें 
॥८५॥</p>
<p>सांडूनि समस्तांची आस । पाहोनि वैकुंठाची वास ।
</p>
<p>राजीव उचलूनि राजस । पाव परेश म्हणे वेगीं ॥८६॥</p>
<p>त्या गजेंद्राचे तांतडी । वैकुंठींहूनि लवडसवडी 
।</p>
<p>म्यां गरुडापुढें घालोनि उडी । बंधन तोडीं गजाचे 
॥८७॥</p>
<p>त्यासी पशुयोनीं जन्म होतें । परी तो अंतीं स्मरला 
मातें ।</p>
<p>पावला माझ्या निजधामातें । गा‌इजे त्यातें पुराणीं 
॥८८॥</p>
<p>वैश्य तुळाधार वाणी । सत्य वाचा सत्य जोखणी ।</p>
<p>सत्यें पावला मजलगुनी । सत्यतोलणी त्याचें नांव 
॥८९॥</p>
<p>अंत्यजांमाजीं धर्मव्याध । माझें पावला निजपद ।
</p>
<p>जराव्याध गा प्रसिद्ध । करोनि अपराध उद्धरिला ॥९०॥
</p>
<p>चरणीं विंधोनियां बाण । घायें घेतला कृष्णाचा प्राण 
।</p>
<p>तो परीक्षिति जराव्याध जाण । कृष्णें आपण तारिला 
॥९१॥</p>
<p>कौलिकांमाजीं गुहक देख । आला श्रीरामासंमुख ।</p>
<p>कर्म निरसलें निःशेख । निजधाम देख पावला ॥९२॥</p>
<p>कुब्जा तीं ठायीं वांकुडी । नीट निजभावें चोखडी 
।</p>
<p>तिच्या चंदनाची शुद्ध गोडी । अति आवडी मजलागीं ॥९३॥
</p>
<p>तिणें चर्चूनियां चंदन । मन केलें मदर्पण ।</p>
<p>मी झालों तिज‌आधीन । निजधाम ते जाण पावली ॥९४॥</p>
<p>गोकुळींचिया गोपिका । संसारासी हो‌ऊनि विमुखा ।
</p>
<p>तनमनप्राणें मजलागीं देखा । भाळोनि निजसुखा पावल्या 
॥९५॥</p>
<p>माझी गोपिकांसी परम आवडी । कीं मजचि गोपिकांची गोडी 
।</p>
<p>पाहतां यांचे समान पाडीं । जाहलीं बापुडीं साधनें 
॥९६॥</p>
<p>सांडूनि संसाराची चाड । न धरूनि पतिपुत्रांची भीड 
।</p>
<p>यज्ञपत्‍न्यांसी माझें कोड । भावार्थें दृढ भाविकां 
॥९७॥</p>
<p>तिंहीं मज अर्पोनियां अन्न । माझें निजधाम पावल्या 
जाण ।</p>
<p>मज न पावतीच ते ब्राह्मण । जयांसी कर्माभिमान कर्माचा 
॥९८॥</p>
<p>एक ब्राह्मण अतिशास्त्रबळें । पत्‍नीसी येवूं नेदी 
मजजवळें ।</p>
<p>तुम्ही वेदशास्त्रांसी वेगळे । गोरक्ष गोंवळे केवीं 
पूजा ॥९९॥</p>
<p>येरी समस्तां जातां देखोन । तिचें मजलागीं तळमळी 
मन ।</p>
<p>अतिकर्मठ तो ब्राह्मण कठिण । अवरोधूनि राखिली ॥१००॥
</p>
<p>पित्यानें लाविलीसी माझ्या हातीं । तेव्हांच मी 
तुझ्या देहाचा पती ।</p>
<p>मज सांडूनि के‌उती । गोवळाप्रती जातेसी ॥१॥</p>
<p>येरी म्हणे तूं या देहाचा पती । तो देह ठेवूनियां 
तयाप्रती ।</p>
<p>जीवित्वे मीनलिया मजप्रती । सायुज्य मुक्ति पावली 
॥२॥</p>
<p>ज्या माझिया प्राप्तीसी । साधक शिणती नाना सायासीं 
।</p>
<p>तीं साधनें न करितां त्यांसी । अनायासीं मज पावल्या 
॥३॥</p>
<blockquote>
<p><br/></p>

<p>ते नाधीतश्रुतिगणा नोपासितमहत्तमाः ।</p>
<p>अव्रतातप्ततपसः मत्सङ्गान्मामुपागताः ॥ ७ ॥</p>
</blockquote>
<p><br/></p>

<p>तिंहीं नाहीं केलें वेदपठण । नाहीं गुरु केले केवळ 
शास्त्रज्ञ ।</p>
<p>व्रततपादि नाना साधन । नाहीं जाण तिंहीं केलें ॥४॥
</p>
<p>केवळ गा सत्संगतीं । मज पावल्या नेणों किती ।</p>
<p>एकभावें जे भावार्थी । त्यांसी श्रीपती सुलभू ॥५॥
</p>
<blockquote>
<p><br/></p>

<p>केवलेन हि भावेन गोप्यो गावो नगा मृगाः ।</p>
<p>येऽन्ये मूढधियो नागाः सिद्धा मामीयुरञ्जसा ॥ ८ 
॥</p>
</blockquote>
<p><br/></p>

<p>केवळस्वरूप जे संत । त्यां माझी संगती झाली प्राप्त 
।</p>
<p>काय करिसी तप व्रत । भावार्थें प्राप्त मज जाहलिया 
॥६॥</p>
<p>हो‌आवया माझें पद प्राप्त । त्यांसी भांडवल गा भावार्थ 
।</p>
<p>भावबळें गा समस्त । पद निश्चित पावल्या ॥७॥</p>
<p>ऐकोनि माझें वेणुगीत । गोपिका सांडूनि समस्त ।</p>
<p>निजदेहातें न सांभाळित । मज गिवसीत पातल्या ॥८॥
</p>
<p>सांडूनि पतिपित्यांची चाड । न धरोनि वेदशास्त्रांची 
भीड ।</p>
<p>माझे ठायीं निजभाव दृढ । प्रेम अतिगोड गोपिकां ॥९॥
</p>
<p>पुत्रस्नेह तोडूनि घायें । विधीतें रगडूनि पायें 
।</p>
<p>माझे आवडीचेनि लवलाहें । गोपिका मज पाहें पावल्या 
॥१०॥</p>
<p>त्याचपरी जाण गायी । वेणुध्वनीं वेधल्या पाहीं 
।</p>
<p>व्याघ्रभय विसरल्या देहीं । माझ्या ठायीं विनटल्या 
॥११॥</p>
<p>माझ्या वेणुध्वनीं वेधलें मन । वत्सें विसरलीं 
स्तनपान ।</p>
<p>मुखींचा कवळ मुखीं जाण । माझें ध्यान लागलें ॥१२॥
</p>
<p>माझ्या वेणुश्रवणास्तव जिंहीं । निजवैर सांडूनि 
देहीं ।</p>
<p>येरयेरांवरी माना पाहीं । व्याघ्रहरिणें तींही 
विनटलीं ॥१३॥</p>
<p>म्यां उपडिले यमलार्जुन । ते तरले हें नवल कोण ।</p>
<p>वृंदावनींचे वृक्ष तृण । माझ्या सांनिध्यें जाण 
उद्धरले ॥१४॥</p>
<p>मयूर तरले मोरपिसीं । गुल्मलतातृणपाषाणांसी ।</p>
<p>जड मूढ वृंदावनवासी । मत्सांनिध्यें त्यांसी उद्धारू 
॥१५॥</p>
<p>माझे संगतीं अनन्य प्रीती । तेचि त्यांस शुद्ध भक्ती 
।</p>
<p>तेणें कृतकृत्य हो‌ऊनि निश्चितीं । माझी निजप्राप्ती 
पावले ॥१६॥</p>
<p>माझेनि चरणघातें साचार । कालिया तरला दुराचार ।
</p>
<p>नागनागिणी सपरिवार । माझेनि विखार उद्धरले ॥१७॥
</p>
<p>आपुली जे निजपदप्राप्ती । ते सत्संगेंवीण निश्चितीं 
।</p>
<p>दुर्लभ हें उद्धवाप्रती । स्वयें श्रीपती सांगत 
॥१८॥</p>
<blockquote>
<p><br/></p>

<p>यं न योगेन साङ्ख्येन दानव्रततपोऽध्वरैः ।</p>
<p>व्याख्यास्वाध्यायसन्न्यासैः प्राप्नुयाद्‌ 
यत्‍नवानपि ॥ ९ ॥</p>
</blockquote>
<p><br/></p>

<p>योग याग व्रत दान । वेदाध्ययन व्याख्यान ।</p>
<p>तप तीर्थ ज्ञान ध्यान । संन्यासग्रहण सादरें ॥१९॥
</p>
<p>इत्यादि नाना साधनें । निष्ठा करितां निर्बंघनें 
।</p>
<p>माझी प्राप्ति दुरासतेनें । जीवेंप्राणें न पविजे 
॥१२०॥</p>
<p>यापरी शिणतां साधनेंसीं । माझी प्राप्ति नव्हे 
अतिप्रयासीं ।</p>
<p>ते गोपी पावल्या अप्रयासीं । सत्संगासी लाहोनी 
॥२१॥</p>
<p>त्या गोपिकांसी माझी प्रीती । मीचि त्यांची सत्संगती 
।</p>
<p>सत्संगें निजपदप्राप्ती । जाण निश्चितीं उद्धवा 
॥२२॥</p>
<p>गोपिकांची सप्रेम स्थिती । ते तुज गोकुळीं झाली 
प्रतीती ।</p>
<p>तुजही न तर्केच त्यांची प्रीती । ते मी तुजप्रती 
सांगेन ॥२३॥</p>
<p>गोपिकांचें अत्यंत प्रेम । स्वमुखें सांगे पुरुषोत्तम 
।</p>
<p>उद्धवाचें भाग्य उत्तम । आवडीचें वर्म देवो सांगे 
॥२४॥</p>
<blockquote>
<p><br/></p>

<p>रामेण सार्धं मथुरां प्रणीते श्वाफल्किना मय्यनुरक्तचित्ताः 
।</p>
<p>विगाढभावेन न मे वियोग तीव्राधयोऽन्यं ददृशुः सुखाय 
॥ १० ॥</p>
</blockquote>
<p><br/></p>

<p>बळिभद्रासमवेत तत्त्वतां । अक्रूरें मज मथुरे नेतां 
।</p>
<p>तैं गोपिकांसी जे झाली व्यथा । ते सांगतां मज न ये 
॥२५॥</p>
<p>ते त्यांची अवस्था सांगतां । मज अद्यापि धीर धरवे 
चित्ता ।</p>
<p>ऐसें देवो सांगतसांगतां । कंठीं बाष्पता दाटली 
॥२६॥</p>
<p>सांगतां भक्तांचें निजप्रेम । प्रेमें द्रवला पुरुषोत्तम 
।</p>
<p>जो भक्तकामकल्पद्रुम । कृपा निरुपम भक्तांची ॥२७॥
</p>
<p>मज मथुरे जातां देखोनी । आंसुवांचा पूर नयनीं ।</p>
<p>हृदय फुटे मजलागुनी । प्रेम लोळणी घालिती ॥२८॥</p>
<p>पोटांतील परम प्रीती । सारितां मागें न सरती ।</p>
<p>धरिले चरण न सोडिती । येती काकुळती मजलागीं ॥२९॥
</p>
<p>नवल भावार्थ त्यांच्या पोटीं । माझ्या रूपीं घातली 
मिठी ।</p>
<p>सोडवितां न सुटे गांठी । श्वास पोटीं परतेना ॥१३०॥
</p>
<p>लाज विसरल्या सर्वथा । सासुरां पतिपित्यां देखतां 
।</p>
<p>माझे चरणीं ठेवूनि माथा । रडती दीर्घता आक्रंदें 
॥३१॥</p>
<p>मजवीण अवघें देखती वोस । माझीच पुनःपुन्हा पाहती 
वास ।</p>
<p>थोर घालोनि निश्वास । उकसाबुकसीं स्फुंदत ॥३२॥</p>
<p>आमुचा जिवलग सांगती । घे‌ऊनि जातो हा दुष्टमूर्ती 
।</p>
<p>अक्रूरा संमुख क्रूर म्हणती । येती काकुळती मजलागीं 
॥३३॥</p>
<p>उभ्या ठाकोनि संमुख । माझें पाहती श्रीमुख ।</p>
<p>आठवे वियोगाचें दुःख । तेणें अधोमुख विलपती ॥३४॥
</p>
<p>ऐशिया मजलागीं आसक्त । माझ्या ठायीं अनन्यचित्त 
।</p>
<p>विसरल्या देहसुखें समस्त । अति‌अनुरक्त मजलागीं 
॥३५॥</p>
<p>माझेन वियोगें तत्त्वतां । त्यांसी माझी तीव्र 
व्यथा ।</p>
<p>ते व्यथेची अवस्था । बोलीं सांगतां मज न ये ॥३६॥</p>
<p>मजवेगळें जें जें सुख । तें गोपिकांसी केवळ दुःख 
।</p>
<p>कैशी आवडी अलोलिक । मज हृदयीं देख न विसंबती ॥३७॥
</p>
<p>मज गोकुळी असतां । माझे ठायीं आसक्तचित्ता ।</p>
<p>ते आसक्तीची समूळ कथा । ऐक आतां सांगेन ॥३८॥</p>
<blockquote>
<p><br/></p>

<p>तास्ताः क्षपाः प्रेष्ठतमेन नीता मयैव वृन्दावनगोचरेण 
।</p>
<p>क्षणार्धवत्ताः पुनरङ्ग तासां हीना मया कल्पसमा 
बभूवुः ॥ ११ ॥</p>
</blockquote>
<p><br/></p>

<p>नवल गोपिकांचा हरिख । मज वृंदावना जातां देख ।</p>
<p>माझें पाहोनि श्रीमुख । प्रातःकाळीं सुख भोगिती 
॥३९॥</p>
<p>गायी पाजोनियां पाणी । गोठणीं बैसवीं मध्यान्हीं 
।</p>
<p>तेथें उदकमिषें गौळणी । पाहावयालागूनी मज येती 
॥१४०॥</p>
<p>तेथें नाना कौतुकें नाना लीला । नाना परींच्या खेळतां 
खेळां ।</p>
<p>तो तो देखोनि सोहळा । सुखें वेल्हाळा सुखावती ॥४१॥
</p>
<p>मज सायंकाळीं येतां देखोनी । आरत्या निंबलोण घे‌ऊनी 
।</p>
<p>सामोर्‍या येती धांवोनी । लागती चरणीं स्वानंदें 
॥४२॥</p>
<p>ऐशीं त्रिकाळ दर्शनें घेतां । धणी न पुरे त्यांचे 
चित्ता ।</p>
<p>त्याहीवरी वर्तली कथा । एकांतता अतिगुह्य ॥४३॥</p>
<p>त्या गुह्याचें निजगुज । उद्धवा मी सांगेन तुज ।
</p>
<p>महासुखाचें सुखभोज । मी अधोक्षजा नाचिन्नलों ॥४४॥
</p>
<p>तें सुख गोपिका जाणती । कीं माझें मी जाणें श्रीपती 
।</p>
<p>जे रासक्रीडेच्या रातीं । झाली सुखप्राप्ती सकळिकांसी 
॥४५॥</p>
<p>त्या सुखाची सुखगोडी । रमा काय जाणे बापुडी ।</p>
<p>ब्रह्मादिकें केवळ वेडीं । त्या सुखाची गोडी नेणती 
॥४६॥</p>
<p>पावावया त्या सुखासी । सदाशिव झाला योगाभ्यासी 
।</p>
<p>तरे प्राप्ती नव्हे तयासी । भुलला मोहिनीसी देखतां 
॥४७॥</p>
<p>उमा हो‌ऊनि भिल्लटी । तिणें भुलविला धूर्जटी ।</p>
<p>त्या सुखाची सुखगोष्टी । नेणती हटी तापसी ॥४८॥</p>
<p>जवळी असोनि निश्चितीं । संकर्षण महामूर्ती ।</p>
<p>त्यासी त्या सुखाची प्राप्ती । नव्हे निश्चितीं 
उद्धवा ॥४९॥</p>
<p>रासक्रिडा गोपिकांप्रती । कोणी म्हणेल कामासक्ती 
।</p>
<p>तेथ कामाची कैंची प्राप्ती । ऐक निश्चितीं उद्धवा 
॥१५०॥</p>
<p>शिवातें जिणोनि फुडा । काम म्हणे मी सबळ गाढा ।</p>
<p>माझी भेदावया रासक्रिडा । वा‌ऊनि मेढा चालिला ॥५१॥
</p>
<p>जेथ माझ्या स्वरूपाचें वोडण । तेथ न चले कामाचें 
कामपण ।</p>
<p>मोडले मदनाचे बाण । दृढ वोडण स्मरणाचें ॥५२॥</p>
<p>काम कामिकां चपळदृष्टी । निजक्षोभाची तीक्ष्ण बाणाटी 
।</p>
<p>संधि साधूनि विंधे हटी । ते नव्हेचि पैठी हरिरंगीं 
॥५३॥</p>
<p>जेथ मी क्रीडें आत्मारामू । तेथ केवीं रिघे बापुडा 
कामू ।</p>
<p>माझे कामें गोपिका निष्कामू । कामसंभ्रमू त्यां 
नाहीं ॥५४॥</p>
<p>जो कोणी स्मरे माझें नामू । तिकडे पाहूं न शके कामू 
।</p>
<p>जेथ मी रमें पुरुषोत्तमू । तेथ कामकर्मू रिघेना 
॥५५॥</p>
<p>कामू म्हणे कटकटा । अभाग्य भाग्यें झालों मोटा ।
</p>
<p>रासक्रीडेचिया शेवटील गोटा । आज मी करंटा न पवेंचि 
॥५६॥</p>
<p>देखोनि रासक्रीडा गोमटी । काम घटघटां लाळ घोटी ।
</p>
<p>लाज सांडूनि जन्मला पोटीं । त्या सुखाचे भेटीलागोनि 
॥५७॥</p>
<p>तो काम म्यां आपुले अंकीं । केला निजभावें निजसुखी 
।</p>
<p>तें माझें निजसुख गोपिकीं । रासमिषें कीं भोगिलें 
॥५८॥</p>
<p>ते रासक्रीडेची राती । म्यां ब्रह्मषण्मास केली 
होती ।</p>
<p>गोपिका अर्धक्षण मानिती । वेगीं कां गभस्ती उगवला 
॥५९॥</p>
<p>जेथ माझा क्रीडासुखकल्लोळ । तेथ कोण स्मरे काळवेळ 
।</p>
<p>गोपिकांचें भाग्य प्रबळ । माझें सुख केवळ पावल्या 
॥१६०॥</p>
<p>ऐशा माझिया संगतीं । भोगिल्या राती नेणों किती ।
</p>
<p>तरी त्यांसी नव्हे तृप्ती । चढती प्रीती मजलागीं 
॥६१॥</p>
<p>गोपिका करूनि माझी भक्ती । मी प्रसन्न केलों श्रीपती 
।</p>
<p>रास मागीतला एकांतीं । माझी सुखप्राप्ती पावावया 
॥६२॥</p>
<p>त्या जाण वेदगर्भींच्या श्रुती । श्रुतिरूपें नव्हे 
मत्प्राप्ती ।</p>
<p>तैं परतल्या म्हणोनि ’नेति नेति’ । माझी सुखसंगती 
न पवेचि ॥६३॥</p>
<p>विषयबुद्धी तें मुख्य अज्ञान । तें असतां मी न भेटें 
जाण ।</p>
<p>असतां वेदोक्त जाणपण । तेणेंही संपूर्ण न भेटें 
मी ॥६४॥</p>
<p>जाणीवनेणीव गेलिया निःशेष । माझें पाविजे निजात्मसुख 
।</p>
<p>श्रुति जाणोनि हें निष्टंक । गोकुळीं त्या देख सुखार्थ 
आल्या ॥६५॥</p>
<p>त्याचि जाण समस्त श्रुती । गोपिकारूपें गोकुळा 
येती ।</p>
<p>रासक्रीडामिसें एकांतीं । माझी सुखप्राप्ती पावल्या 
॥६६॥</p>
<p>हाही असो अभिप्रावो । उद्धवा ज्यासी जैसा भावो ।

</p>
<p>त्यालागीं मी तैसा देवो । यदर्थीं संदेहो असेना 
॥६७॥</p>
<p>उद्धवा मी भक्तांसी देख । कोणे काळीं नव्हें विमुख 
।</p>
<p>जो तैसा भावी भाविक । तैसा मी देख तयासी ॥६८॥</p>
<p>मी जनांसी सदा सन्मुख । जनचि मजसी होती विन्मुख ।
</p>
<p>यासी कांहीं न चले देख । दाटूनि दुःख भोगिती ॥६९॥
</p>
<p>मी सकाम सकामाच्या ठायीं । निष्कामासी निष्काम 
पाहीं ।</p>
<p>नास्तिका मी लोकीं तिहीं । असतूचि नाहीं नास्तिक्यें 
॥१७०॥</p>
<p>असो हे किती उपपत्ती । ऐक गोपिकांसी माझी प्रीती 
।</p>
<p>माझे सुखसंगें भोगिल्या राती । त्या मानिती निमेषार्ध 
॥७१॥</p>
<p>माझ्या वियोगें त्या त्या राती । ज्या आलिया यथास्थिती 
।</p>
<p>त्या गोपिका कल्पप्राय मानिती । सन्निध स्वपती 
असतांही ॥७२॥</p>
<p>त्यांच्या दुःखाची अवस्था । बोलें न बोलवे सर्वथा 
।</p>
<p>माझेनि वियोगें मातें स्मरतां । समाधि‌अवस्था पावल्या 
॥७३॥</p>
<blockquote>
<p><br/></p>

<p>ता नाविदन्‌ मय्यनुषङ्गबद्ध धियः स्वमात्मानमदस्तथेदम्‌ 
।</p>
<p>यथा समाधौ मुनयोऽब्धितोये नद्यः प्रविष्टा इव नामरूपे 
॥ १२ ॥</p>
</blockquote>
<p><br/></p>

<p>मज गोकुळीं असतां । माहे ठायीं आसक्तचित्ता ।</p>
<p>हे अवघी समूळ कथा । तुज म्यां तत्त्वतां सांगीतली 
॥७४॥</p>
<p>ऐशियांसी म्यां अतिनिचाडतां । कृतघ्नाचे परी सांडूनि 
जातां ।</p>
<p>माझ्या वियोगकाळींची व्यथा । पाषाण पाहतां उतटती 
॥७५॥</p>
<p>यापरी मजवेगळ्या असतां । मागें माझी कथा वार्ता 
।</p>
<p>सदा माझें स्मरण करितां । मदाकारता पावल्या ॥७६॥
</p>
<p>करितां दळण कांडण । माझे दीर्घस्वरें गाती गुण ।
</p>
<p>कीं आदरिल्या दधिमंथन । माझें चरित्रगायन त्या 
करिती ॥७७॥</p>
<p>करितां सडासंमार्जन । गोपिकांसी माझें ध्यान ।</p>
<p>माझेनि स्मरणें जाण । परिये देणें बालकां ॥७८॥</p>
<p>गायीचें दोहन करितां । माझे स्मरणीं आसक्तता ।</p>
<p>एवं सर्व कर्मीं वर्तता । माझ्या विसराची वार्ता 
विसरल्या ॥७९॥</p>
<p>करितां करितां गमनागमन । अखंड माझ्या ठायीं मन ।
</p>
<p>आसन भोजन प्राशन । करितां मद्ध्यान तयांसी ॥१८०॥
</p>
<p>एवं मज गेलियापाठीं । ऐशी माझी आवडी मोठी ।</p>
<p>अखंड माझ्या ठायीं दृष्टीं । माझ्याचि गोष्टी सर्वदा 
॥८१॥</p>
<p>ऐसी अनन्य ठायींच्या ठायीं । गोपिकांसी माझी प्रीती 
पाहीं ।</p>
<p>त्या वर्ततांही देहगेहीं । माझ्या ठायीं विनटल्या 
॥८२॥</p>
<p>यापरी बुद्धी मदाकार । म्हणोनि विसरल्या घरदार 
।</p>
<p>विसरल्या पुत्रभ्रतार । निजव्यापार विसरल्या ॥८३॥
</p>
<p>विसरल्या विषयसुख । विसरल्या द्वंद्वदुःख ।</p>
<p>विसरल्या तहानभूक । माझेनि एक निदिध्यासें ॥८४॥
</p>
<p>जेणें देहें पतिपुत्रांतें । आप्त मानिलें होतें 
चित्तें ।</p>
<p>तें चित्त रातलें मातें । त्या देहातें विसरोनी 
॥८५॥</p>
<p>विसरल्या इहलोक परलोक । विसरल्या कार्यकारण निःशेख 
।</p>
<p>विसरल्या नामरूप देख । माझें ध्यानसुख भोगितां 
॥८६॥</p>
<p>निरसोनि तत्त्वांचे विकार । समाधि पावे मुनीश्वर 
।</p>
<p>तो विसरे जेवीं संसार । तेवीं मदाकार गोपिका ॥८७॥
</p>
<p>जेवीं कां नाना सरिता । आलिया सिंधूतें ठाकितां 
।</p>
<p>तेथें पावोनि समरसता । नामरूपता विसरल्या ॥८८॥</p>
<p>तेवीं गोपिका अनन्यप्रीतीं । माझी लाहोनियां प्राप्ती 
।</p>
<p>नामरूपाची व्युत्पत्ती । विसरल्या स्फूर्ती स्फुरेना 
॥८९॥</p>
<p>सच्चिदानंदस्वरूपप्रभावो । नेणतां माझा निजस्वभावो 
।</p>
<p>गोपिकांचा अनन्यभावो । परब्रह्म पहा हो पावल्या 
॥१९०॥</p>
<blockquote>
<p><br/></p>

<p>मत्कामा रमणं जारमस्वरूपविदोऽबलाः ।</p>
<p>ब्रह्म मां परमं प्रापुः सङ्गाच्छतसहस्रशः ॥ १३ 
॥</p>
</blockquote>
<p><br/></p>

<p>त्या केवळ अबला निश्चितीं । मत्संगाची अतिप्रीती 
।</p>
<p>तेही संगती कामासक्ती । शास्त्रप्रवृत्तीविरुद्ध 
॥९१॥</p>
<p>मी भ्रतारू नव्हें शास्त्रविधी । रूपें मदनमोहन 
त्रिशुद्धी ।</p>
<p>मज रतल्या ज्या अविधी । जारबुद्धीं व्यभिचारें 
॥९२॥</p>
<p>चौं प्रकारींच्या कामिनी । हस्तिनी इत्यादि पद्मिनी 
।</p>
<p>चौघींसी चौं मुक्तिस्थानीं । काममोहनीं मी रमवीं 
॥९३॥</p>
<p>इतर पुरुषांचे संगतीं । क्षणभंगुर सुख भोगिती ।
</p>
<p>अविनाश निजसुखप्राप्ती । कामासक्ती माझेनि ॥९४॥
</p>
<p>स्वपतिसंगें क्षणिक आनंदू । माझ्या सुखाचा निजबोधू 
।</p>
<p>नित्य भोगिती परमानंदू । स्वानंदकंदू सर्वदा ॥९५॥
</p>
<p>यालागीं गा अबळा चपळा । सांडूनि स्वपतीचा सोहळा 
।</p>
<p>मजचि रातल्या सकळा । माझी कामकळा अभिनव ॥९६॥</p>
<p>नव रसांचा रसिक । नवरंगडा मीच एक ।</p>
<p>यालागीं माझ्या कामीं कामुक । भावो निष्टंक गोपिकांचा 
॥९७॥</p>
<p>जीवा‌आंतुलिये खुणे । मीचि एक निववूं जाणें ।</p>
<p>ऐसें जाणोनि मजकारणें । जीवेंप्राणें विनटल्या 
॥९८॥</p>
<p>अंगीं प्रत्यंगीं मीचि भोक्ता । सबाह्य सर्वांगे 
मीचि निवविता ।</p>
<p>ऐसें जाणोनि तत्त्वतां । कामासक्तता मजलागीं ॥९९॥
</p>
<p>हावभावकटाक्षगुण । मीचि जाणें उणखूण ।</p>
<p>कोण वेळ कोण लक्षण । कोण स्थान मिळणीचें ॥२००॥</p>
<p>जे निजोनियां निजशेजारीं । जे काळीं माझी इच्छा 
करी ।</p>
<p>तेचि काळीं तेचि अवसरीं । सुखशेजारीं मी निववीं 
॥१॥</p>
<p>मज कुडकुडें नाहीं येणें । नाहीं कवाड टणत्कारणें 
।</p>
<p>नित्य निजशेजें निववणें । जे जीवेंप्राणें अनुसरली 
॥२॥</p>
<p>ऐसा सर्वकामदायक । पुरुषांमाजीं मीचि एक ।</p>
<p>हा गोपिकीं जाणोनि विवेक । भाव निष्टंक धरियेला 
॥३॥</p>
<p>ज्यासी भाळले निष्काम तापसी । ज्यासी भाळले योगी 
संन्यासी ।</p>
<p>गोपी भाळल्या त्यासी । देहगेहांसी विसरोनी ॥४॥</p>
<p>अंधारीं गूळ खातां । कडू न लगे तो सर्वथा ।</p>
<p>तेवीं नेणोनि माझी सच्चिदानंदता । मातें सेवितां 
मी जाहल्या ॥५॥</p>
<p>परिस मानोनि पाषाण । फोडूं जातां लोहाचा घण ।</p>
<p>लागतांचि होय सुवर्ण । तैशा जाण गोपिकां ॥६॥</p>
<p>विष म्हणोनि अमृत घेतां । मरण जा‌ऊनि ये अमरता ।</p>
<p>तेवीं जारबुद्धीं मातें भजतां । माझी सायुज्यता 
पावल्या ॥७॥</p>
<p>म्यां गोपिकांसी कामू केला । कीं त्यांचा सर्व कामू 
हरिला ।</p>
<p>विचारितां अर्थ एथिला । मोक्ष फावला मत्कामें ॥८॥
</p>
<p>ज्यांसी झाली माझी संगती । त्या एक दोन सांगों किती 
।</p>
<p>शत सहस्त्र अमिती । निजपदाप्रती पावल्या ॥९॥</p>
<p>वैरागराच्या मणीप्रती । खडे लागले हिरे होती ।</p>
<p>तैशी गोपिका माझ्या संगतीं । नेणों किती उद्धरल्या 
॥२१०॥</p>
<p>मी परब्रह्ममूर्ति चोखडी । माझिया व्यभिचारपरवडी 
।</p>
<p>धुतल्या अविद्यापापकोडी । मुक्ती रोकडी पावल्या 
॥११॥</p>
<p>मी अथवा माझे संत । संगती हो‌ईल ज्यांसी प्राप्त 
।</p>
<p>ते मज पावले निश्चित । संदेह येथ न धरावा ॥१२॥</p>
<p>माझे स्वरूपावरी लोक । विकल्पें ठेविती नाना दोख 
।</p>
<p>संत माझे निर्दोख । तत्संगें सुख निर्दुष्ट ॥१३॥
</p>
<p>उद्धवा त्वांही येचि अर्थीं । बहुत न करावी व्युत्पत्ती 
।</p>
<p>धरोनियां सत्संगती । संसारगुंती उगवावी ॥१४॥</p>
<blockquote>
<p><br/></p>

<p>तस्मात्त्वमुद्धवोत्सृज्य चोदनां प्रतिचोदनाम्‌ 
।</p>
<p>प्रवृत्तिं च निवृत्तिं च श्रोतव्यं श्रुतमेव च 
॥ १४ ॥</p>
</blockquote>
<p><br/></p>

<p>माझें स्वरूप शुद्ध निर्गुण । वेद तितुका गा त्रिगुण 
।</p>
<p>त्या वेदाचें जें प्रेरण । तें गौण जाण मत्प्राप्तीं 
॥१५॥</p>
<p>त्या वेदार्थें श्रुतिस्मृती । नाना कर्में करविती 
।</p>
<p>त्या कर्मांची कर्मगती । न कळे निश्चितीं कोणासी 
॥१६॥</p>
<p>कर्म स्वरूपें परम गूढ । विधिनिषेधें अति‌अवघड 
।</p>
<p>सज्ञानासी नव्हे निवाड । शास्त्रें दृढ विचारितां 
॥१७॥</p>
<p>केवळ कर्मचि कर्मा‌आंत । एक प्रवृत्त एक निवृत्त 
।</p>
<p>सकाम निष्काम अद्‍भुत । अंगीं आदळत साधकां ॥१८॥
</p>
<p>कर्म तितुकें आविद्यक । वेद तों त्रिगुणात्मक ।
</p>
<p>तत्संबंधीं श्रवण देख । साधनरूप वेदांत ॥१९॥</p>
<p>तमोगुणें कर्मकांड । रजोगुणें उपासनाकांड ।</p>
<p>सत्त्वगुणें ज्ञानकांड । वेद त्रिकांड त्रिगुणात्मक 
॥२२०॥</p>
<p>वेदशास्त्र विधानविधी । यांचें मूळ अविद्या आधीं 
।</p>
<p>जे अविद्येस्तव देहबुद्धी । विधिनिषेधीं गोंवित 
॥२१॥</p>
<p>यालागीं उद्धवा तूं आधीं । सांडीं अविद्या पां त्रिशुद्धी 
।</p>
<p>अविद्या सांडिल्या संबंधीं । सहजें वेदविधी सांडिला 
॥२२॥</p>
<p>आधीं अविद्या ते कोण । हेंच आम्हां न कळे जाण ।</p>
<p>मग तिचें निराकरण । केवीं आपण करावें ॥२३॥</p>
<p>निजकल्पनेचा जो बोध । तेचि अविद्या स्वतःसिद्ध 
।</p>
<p>तेणेंचि बाधे विधिनिषेध । ते त्यागिल्या शुद्ध 
ब्रह्मचि तो ॥२४॥</p>
<p>धूर पडिलिया रणीं । सहज कटक जाय पळोनी ।</p>
<p>तेवीं अविद्या सांडितां सांडणीं । विधिविधान दोनी 
सहजेंचि ॥२५॥</p>
<p>आंखु छेदिलिया पडिपाडें । रथ न चाले असतांही घोडे 
।</p>
<p>तेवीं अविद्या छेदिलिया निवाडें । विधिनिषेध पुढें 
न चलती ॥२६॥</p>
<p>मूळ छेदिलिया एके घायीं । शाखा पल्लव छेदिले पाहीं 
।</p>
<p>तेवीं अविद्या छेदिलिया लवलाहीं । विधिनिषेध राही 
सहजचि ॥२७॥</p>
<p>ऐकें वेदींचा तात्पर्यार्थ । मुख्य भजावा मी भगवंत 
।</p>
<p>तोचि शास्त्रीं विशदार्थ । करी वेदांतश्रवणार्थें 
॥२८॥</p>
<p>श्रवण केलियाचें फळ जाण । करावें अविद्यानिरसन 
।</p>
<p>अविद्या निरसिलिया श्रवण । पुढारें जाण लागेना 
॥२९॥</p>
<p>जेवीं ठाकिलिया स्वस्थान । पुढारें न लगे गमनागमन 
।</p>
<p>तेवीं झालिया अविद्या निरसन । श्रवण मनन लागेना 
॥२३०॥</p>
<p>म्हणसी अविद्या केवीं सांडे । हेंचि अवघड थोर मांडे 
।</p>
<p>हें अवघें उगवे सांकडें । तें मी तुज पुढें सांगेन 
॥३१॥</p>
<p>वेदशास्त्रकर्मविधान । हें अविद्यायुक्त साधन 
।</p>
<p>ते अविद्या जावया जाण । मजलागीं शरण रिघावें ॥३२॥
</p>
<blockquote>
<p><br/></p>

<p>मामेकमेव शरणं आत्मानं सर्वदेहिनाम्‌ ।</p>
<p>याहि सर्वात्मभावेन मया स्या ह्यकुतोभयः ॥ १५ ॥
</p>
</blockquote>
<p><br/></p>

<p>सांडूनि स्त्रीपुत्रविषयध्यान । सांडूनि योग योग्यता 
शहाणपण ।</p>
<p>सांडूनि कर्मठता कर्माभिमान । मजलागीं शरण रिघावें 
॥३३॥</p>
<p>सांडूनियां वेदाध्ययन । सांडूनियां शास्त्रश्रवण 
।</p>
<p>सांडूनि प्रवृत्ति निवृत्ति जाण । मजलागीं शरण 
रिघावें ॥३४॥</p>
<p>सांडूनि धनमानचेष्टा । सांडूनि सज्ञान प्रतिष्ठा 
।</p>
<p>सांडूनियां नाना निष्ठा । शरण वरिष्ठा मज यावें 
॥३५॥</p>
<p>सांडूनियां वैदिक लौकिक । सांडूनि आगम तांत्रिक 
।</p>
<p>मज शरण रिघालिया देख । माझें निजसुख पावसी ॥३६॥</p>
<p>सांडूनि कळाचें उंचपण । सांडूनि जातीचा अभिमान 
।</p>
<p>सांडूनि आश्रमाचें श्रेष्ठपण । मजलागीं शरण रिघावें 
॥३७॥</p>
<p>सांडूनियां ज्ञान ध्यान । सांडूनियां विधिविधान 
।</p>
<p>सांडूनियां देहाभिमान । मजलागीं शरण रिघावें ॥३८॥
</p>
<p>माझें नांव अंतर्यामी । हृदयींचें जाणता मुख्यत्वें 
मी ।</p>
<p>तो मी चाळवेना शब्दधर्मीं । श्रद्धा परब्रह्मीं 
निर्ममत्वें ॥३९॥</p>
<p>सर्व त्यागाचें त्यागितेपण । उद्धवा तुज मी सांगेन 
खूण ।</p>
<p>सर्व सांडावा अभिमान । हें मुख्य लक्षण त्यागाचें 
॥२४०॥</p>
<p>सर्वही सांडोनि अभिमान । मज रिघालिया शरण ।</p>
<p>तुज कैंचें जन्ममरण । माझे प्रतापें जाण तरशील ॥४१॥
</p>
<p>शरण रिघावयासाठीं । काय रिघावें गिरिकपाटीं ।</p>
<p>किंवा सेवावी दरकुटी । अथवा दिक्पटीं भंवावें ॥४२॥
</p>
<p>तुज वस्तीसी नाहीं गांवो । नित्य नेमस्त कोण ठावो 
।</p>
<p>शरण रिघावया कोठें धांवों । ऐसा भावो कल्पिसी ॥४३॥
</p>
<p>म्हणसी शरण रिघावें कवणे ठायीं । तरी मी असें तुझ्या 
हृदयीं ।</p>
<p>त्या हृदयस्थासी लवलाहीं । शरण पाहीं रिघावें ॥४४॥
</p>
<p>सर्वभावें सर्वस्वेंसीं । मज हृदयस्था शरण येसी 
।</p>
<p>तैं माझी सर्वगतता पावसी । सर्वभूतनिवासी हृदयस्थू 
॥४५॥</p>
<p>तिळभरी राखोनि अभिमान । जरी मज रिघशी शरण ।</p>
<p>तरी माझी प्राप्ती नव्हे जाण । अभिमान विघ्न प्राप्तीसी 
॥४६॥</p>
<p>श्वानें स्पर्शिलें पक्कान्न । तें जेवीं नातळती 
ब्राह्मण ।</p>
<p>तेवीं जीवीं असतां अभिमान । साधकासी मी जाण नातळें 
॥४७॥</p>
<p>रजस्वलेची ऐकोनि वाणी । दूर पळिजे पुरश्चरणीं ।
</p>
<p>तेवीं अहंकाराच्या साधनीं । थिता जवळुनी मी जायें 
॥४८॥</p>
<p>रजकविटाळाचें जीवन । जेवीं नातळती सज्जन ।</p>
<p>तेवीं हृदयीं असतां अभिमान । उद्धवा मी जाण न भेटें 
॥४९॥</p>
<p>डोळां हरळू न विरे । घायीं कोत न जिरे ।</p>
<p>टांकी मुक्तापळीं न शिरे । खिरीमाजीं न सरे सरांटा 
॥२५०॥</p>
<p>तेवीं मजमाजीं अभिमान । उद्धवा न रिघे गा जाण ।</p>
<p>हे त्यागतात्पर्याची खूण । तुज म्या संपूर्ण सांगीतली 
॥५१॥</p>
<p>पत्‍नी विचरतां परपुरुषीं । देखोनि निजपती त्यागी 
तिसी ।</p>
<p>तेवीं अभिमानरत भक्तांसी । मी हृषीकेशी नातळें 
॥५२॥</p>
<p>यालागीं सांडूनि अभिमान । मज हृदयस्था रिघालिया 
शरण ।</p>
<p>तुज मी उद्धरीन जाण । देवकीची आण उद्धवा ॥५३॥</p>
<p>म्हणसी तुज दोघी माता । कोणतीची आण मानूं आतां ।</p>
<p>मज तुझीच आण तत्त्वतां । तुज निर्भयता माझेनि ॥५४॥
</p>
<p>तूं बोलीं नातुडसी कांहीं । तुज सर्वथा क्रिया नाहीं 
।</p>
<p>तुझी आणभाक मानावी कायी । ऐसें जरी कांहीं कल्पिसी 
॥५५॥</p>
<p>पातेजूनि तुझिया बोलासी । थितें सांडावें स्वधर्मासी 
।</p>
<p>लटकें जाहलिया आणेसी । कोणें समर्थासीं भांडावें 
॥५६॥</p>
<p>उद्धवा ऐसें न म्हण । म्या जे वाहिली तुझी आण ।</p>
<p>तें परमात्म्यावरी प्रमाण । सत्य जाण सर्वथा ॥५७॥
</p>
<p>उद्धवा तूं आत्मा परिपूर्ण । मज तुज नाहीं मीतूंपण 
।</p>
<p>त्या तुझी म्यां वाहिली आण । परम प्रमाण परमात्मता 
॥५८॥</p>
<p>असतां प्रत्यक्ष प्रमाण । कां लागे भाक आण ।</p>
<p>सर्वभावें मज आलिया शरण । आतांचि जाण तरशील ॥५९॥
</p>
<p>मज शरण रिघाल्या वाडेंकोडें । कळिकाळ तुझिया पायां 
पडे ।</p>
<p>कायसे भवभय बापुडें । कोण तुजकडे पाहेल ॥२६०॥</p>
<p>शरण रिघतांचि तत्काळ । तूं लाहासी माझें बळ ।</p>
<p>तेव्हां भवभय पळे सकळ । तुज कळिकाळ कांपती ॥६१॥</p>
<p>तृणीं पेटलिया अग्निस्फुलिंग । तो जाळी नाना वनांचे 
दांग ।</p>
<p>तैसें शरण आलिया अव्यंग । संसारदांग तूं जाळिसी 
॥६२॥</p>
<p>शरण यावें हृदयस्थासी । तो हृदयस्थ न कळे आम्हांसी 
।</p>
<p>उद्धवा तूं ऐसें म्हणसी । तरी ऐक त्या स्वरूपासी 
सांगेन ॥६३॥</p>
<p>सांडूनि रूपनाम‍अभिमान । स्फुरे जें कां उद्धवपण 
।</p>
<p>तें मज हृदयस्थाचें रूप जाण । त्यासी तुवां शरण रिघावें 
॥६४॥</p>
<p>नाम-रूप-गुणवार्ता । हे माया जाण तत्त्वतां ।</p>
<p>ते सांडूनि जे स्फुरे सत्ता । तें मज हृदयस्थाचें 
रूप ॥६५॥</p>
<p>ऐसेनि हृदयस्थ जोडल्या पहा हो । तेव्हां सर्व भूतीं 
पाहतां देवो ।</p>
<p>तेथ वेगळा उरावया उद्धवो । रिता ठावो न दिसेचि ॥६६॥
</p>
<p>तेव्हां सर्व भूतीं मी एकू । निश्चयें जाण निष्टंकू 
।</p>
<p>देखतांही अनेक लोकू । त्यांसी मी एकू एकला ॥६७॥</p>
<p>ऐसा तूं मिळोनि हृदयस्थासी । मी हो‌ऊनि मज पावसी 
।</p>
<p>माझी प्राप्ती उद्धवा ऐसी । निर्भयेंसी निश्चळ 
॥६८॥</p>
<p>ऐशी सांगोनि गुह्य गोष्टी । देवो उद्धवाची पाठी 
थापटी ।</p>
<p>येरें चरणीं घातली मिठी । उठवितां नुठी सर्वथा ॥६९॥
</p>
<p>तुवां जें सांगितलें निजगुज । तें मज मानलें गा सहज 
।</p>
<p>बोला एकाचा संशय मज । तो मी तुज पुसेन ॥२७०॥</p>
<blockquote>
<p><br/></p>

<cite><p>श्री‌उद्धव उवाच ।</p></cite>
<p>संशयः श्रृण्वतो वाचं तव योगेश्वरेश्वर ।</p>
<p>न निवर्तत आत्मस्थो येन भ्राम्यति मे मनः ॥ १६ ॥</p>
</blockquote>
<p><br/></p>

<p>वेदशास्त्राचें मथित सार । योगदुर्गींचे भांडार 
।</p>
<p>पिकल्या सुखाचा सुखसागर । मज साचार उपदेशिला ॥७१॥
</p>
<p>तूं योगियांचा योगेश्वर । सकळ जगाचा ईश्वर ।</p>
<p>तुझें सत्य गा उत्तर । संशयकर मज वाटे ॥७२॥</p>
<p>तुवांच सांगितलें साक्षेपें जाण । करावें गा स्वधर्माचरण 
।</p>
<p>तें सत्य मानूनि वचन । सर्वस्वें जाण विश्वासलों 
॥७३॥</p>
<p>करावें जें स्वधर्माचरण । तेंच म्हणशी माझें भजन 
।</p>
<p>शेखीं तेंही आतां सांडून । रिघावें शरण म्हणतोसी 
॥७४॥</p>
<p>तरी आत्मा कर्ता कीं अकर्ता । हेंचि न कळे तत्त्वतां 
।</p>
<p>कर्म करावें कीं सर्वथा । आम्हीं आतां सांडावें 
॥७५॥</p>
<p>तुझी विषम उपदेशव्युत्पत्ती । सांगतां आम्हां अबळांप्रती 
।</p>
<p>थोर संदेह वाढत चित्तीं । काय श्रीपती करावें ॥७६॥
</p>
<p>जरी आत्मा झाला अकर्ता । तरी कर्माचा कोण कर्ता ।
</p>
<p>जैं आत्म्यासी आली अकर्तव्यता । तैं त्याग सर्वथा 
घडेना ॥७७॥</p>
<p>ऐकोनि उद्धवाचा प्रश्न । सांवळा राजीवलोचन ।</p>
<p>काय बोलिला हांसोन । सावधान परिसावें ॥७८॥</p>
<blockquote>
<p><br/></p>

<cite><p>श्रीभगवानुवाच ।</p></cite>
<p>स एष जीवो विवरप्रसूतिः प्राणेन घोषेण गुहां प्रविष्टः 
।</p>
<p>मनोमयं सूक्ष्ममुपेत्य रूपं मात्रा स्वरो वर्ण 
इति स्थविष्ठः ॥ १७ ॥</p>
</blockquote>
<p><br/></p>

<p>ऐक बापा उद्धवा । मी मायेच्या निजस्वभावा ।</p>
<p>अनुसरोनि जीवभावा । कर्तृत्व जीवा जीवत्वें ॥७९॥
</p>
<p>जळीं प्रतिबिंबला सविता । तो जळकंपें दिसे कांपता 
।</p>
<p>तेवीं अकर्ताचि मी दिसें कर्ता । जीव‍अहंतास्वभावें 
॥२८०॥</p>
<p>राजा झालिया निद्रे‌आधीन । तो स्वप्नीं रंक होय 
आपण ।</p>
<p>तेवीं प्रकृतीस्तव मज जाण । जीवपण आभासे ॥८१॥</p>
<p>स्वयें राजा आहे आपण । तो स्वप्नीं रंकत्वें करी 
कोरान्न ।</p>
<p>तेथें जो दे पसाभर कण । त्यासी वानी आपण राजा रे तूं 
॥८२॥</p>
<p>आपणचि राजा आहे । हें त्याचें त्यास ठा‌उकें नव्हे 
।</p>
<p>तैसेंच जीवासही होये । पूर्णत्व स्वयें स्मरेना 
॥८३॥</p>
<p>जेवीं स्वप्नाचिया अवस्था । राजा रंकक्रिया करी 
समस्ता ।</p>
<p>तेवीं अविद्येस्तव तत्त्वतां । कर्मकर्ता मी झालों 
॥८४॥</p>
<p>तेथें वेदोक्त विधिविधान । जीवा‌अंगीं आदळे जाण 
।</p>
<p>जंव नव्हे ब्रह्मज्ञान । तंव स्वधर्माचरण करावें 
॥८५॥</p>
<p>राजा राजपदीं जागा नव्हे । तंव रंकक्रिया त्यासी 
संभवे ।</p>
<p>तेवीं जंव ब्रह्मज्ञान नव्हे । तंव सर्व करावे स्वधर्म 
॥८६॥</p>
<p>राजा राजपदीं जागा झाला । तो भीक म्हणतांचि लाजला 
।</p>
<p>तेवीं ब्रह्मज्ञान जो पावला । तो ’मी कर्ता’ या बोला 
न बोले कदा ॥८७॥</p>
<p>जैसें रायास मिथ्या रंकपण । तेवीं परमात्म्यासी 
जीवत्व जाण ।</p>
<p>त्या जीवास शरीरीं संसरण । तें उपलक्षण अवधारीं 
॥८८॥</p>
<p>जैसा जीव जडातें जीवविता । यालागीं जीवू ऐशी वार्ता 
।</p>
<p>सहजें तरी स्वभावतां । चैतन्यरूपता जीवाची ॥८९॥
</p>
<p>घटामाजीं दीपू घातला । तैं घटभरी प्रकाशू झाला ।
</p>
<p>तोचि घरामाजीं ठेविला । घरभरी झाला प्रकाश ॥२९०॥
</p>
<p>तेवीं शरीरमाजीं तरी जीवू । सहजें तरी हा सदाशिवू 
।</p>
<p>येथ बोलणें न लगे बहू । जीवशिव‍अनुभवू तो ऐसा ॥९१॥
</p>
<p>आरिशाचा सूर्य दिसे हातीं । तेवीं शरीरीं जीवाची 
प्रसूती ।</p>
<p>प्रकर्षेंसीं राहती स्थिती । यालागीं ’प्रसूती’ 
बोलिजे ॥९२॥</p>
<p>आरसा अत्यंत लहान । तेथें सूर्य बिंबे संपूर्ण ।
</p>
<p>तेवीं विदेहा देहधारण । ’विवरप्रवेशन’ त्या नांव 
॥९३॥</p>
<p>थिल्लरीं चंद्रासी अभिव्यक्ती । तो गगनींचा दिसे 
अधोगती ।</p>
<p>तेवीं शरीरीं जीवाची प्रसूती । अव्यक्त व्यक्तीं 
प्रवेशे ॥९४॥</p>
<p>जळीं सविता प्रतिबिंबला । परी तो जळें नाहीं ओला 
झाला ।</p>
<p>तेवीं कर्में करोनि संचला । अलिप्त ठेला निज‌आत्मा 
॥९५॥</p>
<p>जळीं प्रतिबिंब आंदोलायमान । तेवीं जीवासी जन्ममरण 
।</p>
<p>थिल्लरीं चंद्र अडकला संपूर्ण । तेवीं कर्मबंधन 
जीवासी ॥९६॥</p>
<p>थिल्लरजळ आटलें । तेथें काय चंद्रबिंब निमालें 
।</p>
<p>तें चंद्रबिंब होवोनि ठेलें । जाहलें निमालें दोनी 
मिथ्या ॥९७॥</p>
<p>थिल्लरींचा चंद्र काढूं जातां । तो मिथ्यात्वें 
न ये हाता ।</p>
<p>तेवीं देहीं मिथ्या जीवता । ते सत्य मानितां अतिदुःखी 
॥९८॥</p>
<p>आरसा थोर अथवा लहान । तेथें सूर्य बिंबे संपूर्ण 
।</p>
<p>तेवीं मी अंतर्यामी जाण । सर्वांभूतीं समान समग्र 
असें ॥९९॥</p>
<p>सूर्य थिल्लरा‌आंतौता । अडकला दिसे समस्तां ।</p>
<p>तेवीं जीवासी कर्मबद्धता । मूर्ख तत्त्वतां मानिती 
॥३००॥</p>
<p>गगनींचा सूर्यो न देखती । थिल्लरीं अडकला मानिती 
।</p>
<p>तेवीं निर्गुणीं जया नाहीं प्रतीती । ते बद्ध म्हणती 
जीवातें ॥१॥</p>
<p>अग्निज्वाळा जाळीं आकळितां । जाळें जळे आकळूं जातां 
।</p>
<p>तेवीं आत्मया कर्मीं बांधतां । कर्मीं कर्मता निष्कर्म 
॥२॥</p>
<p>नाद‍उत्पत्तीसी ठावो । मुख्य वावो कां दुसरा घावो 
।</p>
<p>या दोहींवेगळा नित्य निर्वाहो । तो नादू पहा हो अनुहत 
॥३॥</p>
<p>अनुहताचा सोलींव शब्दू । परापरतीरीं पराख्य नादू 
।</p>
<p>ज्याचा योगियां सदा छंदू- । बोलिला अनुवादू नव्हे 
त्याचा ॥४॥</p>
<p>ज्या नादाची सुखगोडी । सदाशिवूच जाणे फुडी ।</p>
<p>कां सनकादिकीं चोखडी । चाखिली गाढी ते चवी ॥५॥</p>
<p>वायूचें शोधितां सत्त्व । त्यासी एकवटलें तें शब्दतत्त्व 
।</p>
<p>उभयचेतनें जीवित्व । मनोमयत्व धरूं पाहे ॥६॥</p>
<p>चेतनेचें चेतनत्व । तें वायूचें शोधित सत्त्व ।
</p>
<p>तेंचि शब्दाचें निजतत्त्व । तेणे जीवित्व मनोरूप 
होय ॥७॥</p>
<p>जीवाचा शरीरसंयोग । स्वयें सांगे तो श्रीरंग ।</p>
<p>आधारादिचक्रप्रयोग । क्रमेंचि साङ्ग सांगत ॥८॥
</p>
<p>अहमिति प्रथमाध्यासें । जीवासी जीवत्व आभासे ।</p>
<p>तो जे जे तत्वीं प्रवेशे । तें मी ऐसें म्हणतचि ॥९॥
</p>
<p>तेथ मी देहो म्हणतां । तत्काळ जाय पूर्णता ।</p>
<p>तेव्हां एकदेशी परिच्छिन्नता । देहात्मता लागली 
॥३१०॥</p>
<p>निर्विशेष नाद अतिसूक्ष्म प्राण । त्यासहित आधारीं 
प्रवेशोन ।</p>
<p>अतिसूक्ष्म प्रथम स्फुरण । पावोनि जाण परा झाली 
॥११॥</p>
<p>आधारचक्रीं सूक्ष्म प्राण । परा वाचा तेथींची जाण 
।</p>
<p>मनाचें कोंवळें स्फुरण । अतिसपूरपण सूक्ष्मत्वें 
॥१२॥</p>
<p>स्वाधिष्ठानचक्राच्या ठायीं । मनाचें वाढतें बाळसें 
पाहीं ।</p>
<p>पश्यंती वाचा तये ठायीं । बोलूं देखे परी कांहीं 
बोलेना ॥१३॥</p>
<p>तिये चक्रीं एकवटला प्राण । पुढारां न चलेचि गा जाण 
।</p>
<p>प्राणापानां झालें भांडण । दोघेजण रूसले ॥१४॥</p>
<p>घरकलहो लागला भारी । मग निघाले वेगळेचारी ।</p>
<p>पांचही राहिले पांचापरी । ऐक निर्धारीं विचारू 
॥१५॥</p>
<p>मागें रुसोनि गेला जाण । त्या नांव म्हणती अपान ।
</p>
<p>रागें पुढारां आला जाण । त्या नांव प्राण म्हणताती 
॥१६॥</p>
<p>दोहींमाजीं समत्वें जाण । नाभीं राहिला तो समान 
।</p>
<p>कंठीं राहिला तो उदान । व्यानासी रहावया स्थान असेना 
॥१७॥</p>
<p>अद्यापि शरीरीं जाण । व्यानासी नाहीं एक स्थान ।
</p>
<p>तो सर्वांगीं सर्वदा जाण । परिभ्रमण करीतसे ॥१८॥
</p>
<p>याहून धाकटे पांच प्राण । तेही वेगळे राहिले जाण 
।</p>
<p>तिंहीं वेगळालें आपण । वस्तीसी स्थान योजिलें ॥१९॥
</p>
<p>नाग कूर्म कृकल देवदत्तू । पांचवां धनंजय जाण तेथू 
।</p>
<p>यांची वस्ती जे शरीरांतू । ऐक निश्चितू सांगेन ॥३२०॥
</p>
<p>शिंक जांभ‌ई आणि ढेंकर । नाग कूर्म कृकलांचें घर 
।</p>
<p>उचकी देवदत्ताचें बिढार । धनंजयासी थार मिळेचिना 
॥२१॥</p>
<p>जीवदेहांचे आप्तवादापासीं । धनंजयो राहिला वस्तीसी 
।</p>
<p>जीवें सांडिल्या शरीरासी । मुहूर्तार्ध देहासी 
तो वांचवी ॥२२॥</p>
<p>स्वाधिष्ठानाहोनि जाण । अनुक्रमें दशधा होती प्राण 
।</p>
<p>त्यांचें स्थान मान उपलक्षण । तुज म्यां जाण सांगीतलें 
॥२३॥</p>
<p>मागें म्यां सांगितली गोष्टी । प्राणापान रुसल्यापाठीं 
।</p>
<p>दोघां अद्यापि नाहीं भेटी । महाहटी छांदस ॥२४॥</p>
<p>त्या दोघांसी करी बुझावण । तो माझा पढियंता तूं जाण 
।</p>
<p>त्या सर्वस्व दें मी आपण । योगसाधन या नांव ॥२५॥</p>
<p>उद्धवा प्राणलक्षणें सांगतां । अवचटें प्राणापानसमता 
।</p>
<p>प्रसंगीं आली कथा । त्वांही स्वभावातां ऐकावी ॥२६॥
</p>
<p>स्वाधिष्ठानाहूनि मणिपुरा येता । जीवामनांसी एकात्मता 
।</p>
<p>सूक्ष्मप्राण तेथ वसतां । परेच्या ऐक्यता पश्यंती 
॥२७॥</p>
<p>तेथ मनाचें खेळुगेपण । कुमार अवस्था बाणली जाण ।
</p>
<p>तंव डोलत पुढें चाले प्राण । अनाहतस्थान ठाकिलें 
॥२८॥</p>
<p>धरोनि पश्यंतीचें अनुसंधान । मध्यमा वाचा उपजे 
जाण ।</p>
<p>मौनाची मिठी न सोडून । करी गुणगुण आपणांत ॥२९॥</p>
<p>तेथ मनाची पौगंड अवस्था । मागें पुढें सांभाळितां 
।</p>
<p>वांछी नाना भोग अवस्था । लाजा सर्वथा बोलेना ॥३३०॥
</p>
<p>मग वेगें ठाकिलें विशुद्धिस्थान । तेथ उसळत उदान 
झाला प्राण ।</p>
<p>तंव मनासी तारुण्यपण । पुरतें जाण बाणलें ॥३१॥</p>
<p>त्या विशुद्धचक्राप्रती । परा मिळोनि आंतौती ।</p>
<p>पश्यंती मध्यमा एक होती । वाचा घुमघुमती झणत्कारें 
॥३२॥</p>
<p>त्या झणत्कारापरिपाठीं । वक्त्रीं वाचा तत्काळ 
उठी ।</p>
<p>तारुण्यें उन्मत्त झाली मोठी । त्या स्वरवर्ण चावटी 
मांडिली ॥३३॥</p>
<p>आज्ञाचक्र भूस्थान । तें याहूनि वेगळें जाण ।</p>
<p>तेथें वाचेसी नाहीं गमन । हंसलक्षण योग्यांचें 
॥३४॥</p>
<p>हीं साही चक्रें अनुक्रमें जाण । चार मातृका अठ्ठावीस 
वर्ण ।</p>
<p>सोळाही स्वर संपूर्ण । हंसलक्षण योगियांचें ॥३५॥
</p>
<p>कोण चक्रीं कोण वर्ण । मातृकांचें कोणतें स्थान 
।</p>
<p>कोठें उठती स्वर संपूर्ण । तेंही लक्षण अवधारीं 
॥३६॥</p>
<p>आधारचक्रीं चतुर्दळ उभारा । तेथ न्यसिल्या चारी 
मात्रा ।</p>
<p>व श ष स या अक्षरां । बोलिजे मात्रा शास्त्राज्ञीं 
॥३७॥</p>
<p>स्वाधिष्ठान षड्दळ जेथ । साही वर्ण स्थापिले तेथ 
।</p>
<p>बकरादि लकारान्त । जाण निश्चित ते स्थानीं ॥३८॥
</p>
<p>मणिपूर दशदळ निश्चित । दहा वर्ण स्थापिले तेथ ।</p>
<p>डकारादि फकारान्त । वर्ण नांदत ते चक्रीं ॥३९॥</p>
<p>अनाहतचक्र द्वादशदळयुक्त । बारा वर्ण न्यसिले तेथ 
।</p>
<p>ककारादि ठकारान्त । वर्ण विराजत ते चक्रीं ॥३४०॥
</p>
<p>विशुद्धिचक्रींच्या सोळा दळां । अ इ उ ऋ लृ हे वर्ण 
सोळा ।</p>
<p>कंठस्थानीं मीनला मेळा । यांचा वेदीं आगळा प्रताप 
॥४१॥</p>
<p>आज्ञाचक्र अति अवघड । नुघडे काकीमुखाचें कवाड ।
</p>
<p>न चले प्राणांची चडफड । मार्ग अतिगूढ लक्षेना ॥४२॥
</p>
<p>तें आज्ञाचक्र गा द्विदळ । केवळ हंसाचें रा‌उळ ।
</p>
<p>तेथ पावावया योगबळ । अतिप्रबळ पाहिजे ॥४३॥</p>
<p>हें स्थान पावावयासाठीं । योगी झाले महाहटी ।</p>
<p>अभ्यास करितां अतिसंकटीं । तेही शेवटीं न पावती 
॥४४॥</p>
<p>हें पावावया माझें स्थान । अतिगुह्य आहे अनुष्ठान 
।</p>
<p>सोहंहंसाचें साधन । सावधान जो साधी ॥४५॥</p>
<p>प्राणाचेनि गमनागमनें । सोहंहंसाचेनि स्मरणें 
।</p>
<p>सावधानें जो साधूं जाणे । तेणें पावणें हें स्थान 
॥४६॥</p>
<p>त्यासीचि पवनजयो घडे । तोचि आज्ञाचक्रामाजीं चढे 
।</p>
<p>तेथूनिही मार्ग काढी पुढें । अतिनिवाडें अचूक ॥४७॥
</p>
<p>तेथ नानाभोगसमृद्धिफळें । आणिती ऋद्धिसिद्धींचें 
पाळें ।</p>
<p>तें डावलूनियां सकळें । निघे निर्मळें निजपंथें 
॥४८॥</p>
<p>जो कां ऋद्धिसिद्धींसी भुलला । मी सिद्ध ये श्लाघे 
आला ।</p>
<p>तो आज्ञाचक्रावरोनि चेवला । केल्या मुकला कष्टासी 
॥४९॥</p>
<p>ज्यासी वैराग्य असे सपुरतें । तो कदा भुलेना सिद्धीतें 
।</p>
<p>लाता हाणोनि भोगमान्यतेतें । निघे निजपंथें मजलागीं 
॥३५०॥</p>
<p>तैं औटपीठ गोल्हाट । सांडूनि भ्रमरगुंफा कचाट ।
</p>
<p>शोखूनि सहस्त्रदळाचे पाट । मजमाजीं सुभट मिसळले 
॥५१॥</p>
<p>सांगतां आज्ञाचक्राची संस्था । पुढें गोडी लागली 
योगपंथा ।</p>
<p>मागील विसरलों जी कथा । क्षमा श्रोतां करावी ॥५२॥
</p>
<p>म्हणाल वाहवटीं पडला मासा । तो परतेना जेवीं सहसा 
।</p>
<p>ग्रंथनिरूपणीं तूं तैसा । जल्पू वायसा कां करिसी 
॥५३॥</p>
<p>जेवीं चुकलिया बाळकातें । माता शिकवण दे त्यातें 
।</p>
<p>तेवीं तुमचें वचन मातें । निजहितातें द्योतक ॥५४॥
</p>
<p>करितां चक्रांचें निरूपण । योगारूढ झालें मन ।</p>
<p>विसरोनि मागील निरूपण । गेलें निघून शेवटां ॥५५॥
</p>
<p>हें ऐकोनि हांसिले श्रोते । तूं कर्ता नव्हसी येथें 
।</p>
<p>हें कळोनि गेले आमुतें । नको परिहारातें उपपादूं 
॥५६॥</p>
<p>अलोडितां ग्रंथकोडी । न कळे योगज्ञानाची गोडी ।
</p>
<p>ते तुवां विशद केली फुडी । निजपरवडीविभागें ॥५७॥
</p>
<p>तुझेनि मुखें कृष्णनाथें । श्रीभागवत जें कठिण 
होतें ।</p>
<p>तें अर्थविले यथार्थें । सत्य आमुतें मानलें ॥५८॥
</p>
<p>हा बारावा अध्यावो । अतिगूढ बोलिला देवाधिदेवो 
।</p>
<p>तेथींचाही त्वां अभिप्रावो । विशद पहा हो विवरिला 
॥५९॥</p>
<p>ऐसा संतीं करोनि आदरू । निर्भय दिधला नाभिकारू ।
</p>
<p>एका जनार्दनीं हर्षनिर्भरू । केला नमस्कारू संतांसी 
॥३६०॥</p>
<p>’वैखरी मात्रा स्वर वर्ण’ । या पदांचें झालें व्याख्यान 
।</p>
<p>तेंचि दृष्टांतें श्रीकृष्ण । उद्धवासी जाण सांगतू 
॥६१॥</p>
<p>सूक्ष्म जीवशिवांचे मूळ । तोचि वाग्द्वारा झाला 
स्थूल ।</p>
<p>येचि अर्थीं अतिविवळ । करूनि प्रांजळ सांगत ॥६२॥
</p>
<blockquote>
<p><br/></p>

<p>यथानलः खेऽनिलबन्धुरुष्मा बलेन दारुण्यधिमथ्यमानः 
।</p>
<p>अणुः प्रजातो हविषा समेधते तथैव मे व्यक्तिरियं 
हि वाणी ॥ १८ ॥</p>
</blockquote>
<p><br/></p>

<p>अव्यक्तरूपें ऊष्मा गगनीं । व्यापकपणें असे वन्ही 
।</p>
<p>तो अरणीमाजीं मथितां मंथनीं । अतिसूक्ष्मपणीं प्रकटला 
॥६३॥</p>
<p>अनळा अनिळ निजसखा । कोमळ तूळें फुंकितां देखा ।</p>
<p>दिसे लखलखीत नेटका । ज्वाळा साजुका कोंवळिया ॥६४॥
</p>
<p>तेथ पावला दशा मध्यम । मग हवनद्रव्यें करितां होम 
।</p>
<p>तेणें थोरावला निरुपम । वाढला व्योमचुंबित ॥६५॥
</p>
<p>तैसा सूक्ष्म नाद शिवसंयोगें । प्राणसंगमें लगवेगें 
।</p>
<p>षटचक्रादिप्रयोगें । वैखरीयोगें अभिव्यक्त ॥६६॥
</p>
<p>मरा हे ऐकतां गोठी । ते वाचा सर्वांशें वाटे खोटी 
।</p>
<p>तेंचि अक्षरें केल्या उफराटीं । रामनामें गोमटी 
निववी वाचा ॥६७॥</p>
<p>करितां सुष्ठु दुष्टु उच्चार । वर्ण नव्हती क्षर 
अक्षर ।</p>
<p>यालागीं नांव तें अक्षर । यापरी पवित्र ते वाणी ॥६८॥
</p>
<p>जैशी वाचेची अभिव्यक्ती । तैशीच इतर इंद्रियप्रवृत्ती 
।</p>
<p>संक्षेपें तेही स्थिती । उद्धवाप्रती सांगतू ॥६९॥
</p>
<blockquote>
<p><br/></p>

<p>एवं गदिः कर्म गतिर्विसर्गो घ्राणो रसो दृक्‌ स्पर्शः 
श्रुतिश्च ।</p>
<p>सङ्कल्पविज्ञानमथाभिमानः सूत्रं रजःसत्त्वतमोविकारः 
॥ १९ ॥</p>
</blockquote>
<p><br/></p>

<p>जैशी वाचेची व्युत्पत्ती । तैशीच कर्मेंद्रियांची 
प्रवृत्ती ।</p>
<p>चरणांच्या ठायीं गती । ग्रहणशक्ती हस्तांची ॥३७०॥
</p>
<p>विसर्ग जाण पायूचा । सुखोद्रेक तो लिंगाचा ।</p>
<p>कर्मेंद्रियीं पांचवी वाचा । विस्तारू तिचा सांगीतला 
॥७१॥</p>
<p>तैशींच जाण ज्ञानकरणें । दृष्टी उठी देखणेपणें 
।</p>
<p>रसना रसातें चाखों जाणे । श्रवणा श्रवणें अधिकारू 
॥७२॥</p>
<p>शीत उष्ण मृदु कठिण । हें त्वगिंद्रियाचें लक्षण 
।</p>
<p>सुगंध दुर्गंध जाणतेपण । घ्राण विचक्षण ते कर्मीं 
॥७३॥</p>
<p>संकल्प विकल्प मनाचे । निश्चयो कर्म बुद्धीचें 
।</p>
<p>चिंतन जाण चित्ताचें । अहंकाराचें मीपण ॥७४॥</p>
<p>सूत्र तंव प्रधानाचें । विकार रजतमसत्त्वांचे ।
</p>
<p>संक्षेपें विवरण तिहींचे । ऐक साचें सांगेन ॥७५॥
</p>
<p>आधिदैव आधिभौत । ज्यासी अध्यात्म म्हणत ।</p>
<p>वाढला जो प्रपंचू येथ । ईश्वराचें अभिव्यक्त स्वरूप 
जाण ॥७६॥</p>
<p>जगाचें मूळकारण । अंगें ईश्वरचि आपण ।</p>
<p>त्या कारणाहूनि कार्य भिन्न । नव्हे जाण सर्वथा 
॥७७॥</p>
<p>हो कां घृताची एके काळीं । थिजोनि झालिया पुतळी ।
</p>
<p>ते घृताहोनि वेगळी । नाहीं देखिली प्रत्यक्ष ॥७८॥
</p>
<p>काष्ठाचा घोडा केला । अंगें ठाणें अति मिरविला ।
</p>
<p>तो काष्ठपणा नाहीं मुकला । सर्वांगें शोभला काष्ठत्वें 
॥७९॥</p>
<p>त्याचे पाहतां वेगळाले अवयव । खूर खांद काष्ठचि 
सर्व ।</p>
<p>तेवीं महाभूतें गुणप्रभव । स्वरूप सावेव शिवाचें 
॥३८०॥</p>
<p>सुवर्णाचें झालें लेणें । तें जेवीं मिरवे सोनेपणें 
।</p>
<p>तेवीं महाभूतें विषयकरणें । अभिन्नपणें शिवरूप 
॥८१॥</p>
<p>फडा पुच्छ वांकुडा बाग । येणें आकारें म्हणती नाग 
।</p>
<p>तो नाग नव्हे सोनेंचि चांग । तेवीं हें जग मद्‌रूप 
॥८२॥</p>
<p>प्रपंच ईश्वरासी अभिन्न । येचि अर्थीं नारायण ।
</p>
<p>उद्धवासी सांगें आपण । अभिन्नपण जीवशिवां ॥८३॥</p>
<blockquote>
<p><br/></p>

<p>अयं हि जीवस्त्रिवृदब्जयोनिः अव्यक्त एको वयसा 
स आद्यः ।</p>
<p>विश्लिष्टशक्तिर्बहुधेव भाति बीजानि योनिं प्रतिपद्य 
यद्वत्‌ ॥ २० ॥</p>
</blockquote>
<p><br/></p>

<p>जीवाचा जीवू आपण । यालागीं बोलिजे शिवपण ।</p>
<p>जीवशिवरूपें हा भिन्न । जीवत्व जाण या हेतू ॥८४॥
</p>
<p>सागरु आपुल्या अंगावरी । वर्तुळ आवर्त करी धरी ।
</p>
<p>तेवीं लोकपद्मातें श्रीहरी । करी धरी निजनाभीं 
॥८५॥</p>
<p>’त्रिवृदब्ज’ म्हणिजे यापरी । त्या नाभिकमळामाझारीं 
।</p>
<p>स्वलीला त्रैलोक्यातें धरी । पद्मनाभ श्रीहरी या 
हेतू ॥८६॥</p>
<p>सुवर्णाच्या सिंहासनीं । सुवर्णमूर्ती बैसवूनी 
।</p>
<p>पूजिजे सुवर्णसुमनीं । एकपणें तीन्ही भासती ॥८७॥
</p>
<p>तेवीं नाभिपद्मीं त्रैलोक्य धरितां । तिहींतें 
भासवी अभिन्नता ।</p>
<p>यालागीं पद्मनाभ तत्त्वतां । आलें वाक्पथा श्रुतीचिया 
॥८८॥</p>
<p>दृति मार्दवें पिंवळी । एकली भासे चांपेकळी ।</p>
<p>तेचि विकासे जेवीं नाना दळीं । तेवीं मी वनमाळी लोकत्वें 
॥८९॥</p>
<p>हें नसतां कार्यकारण । यापूर्वी मी अव्यक्त जाण 
।</p>
<p>जो मी प्रमाणांचाही प्रमाण । भेदें जेथ आण वाहिली 
॥३९०॥</p>
<p>हेतु मातु दृष्टांत । रिघों न शके ज्याच्या गांवांत 
।</p>
<p>अपार अनादि अनंत । आद्य अव्यक्त मी ऐसा ॥९१॥</p>
<p>एवं केवळ जें अभेद । तेथें कैंचे त्रिविध भेद ।</p>
<p>जेथ लाजोनि परतले वेद । स्वरूप शुद्ध तें माझें ॥९२॥
</p>
<p>तो न मेळवितां साह्यमेळू । स्वलीलाक्षोभें क्षोभक 
काळू ।</p>
<p>स्वशक्तीनें झालों सबळू । शक्तिबंबाळू चेतविला 
॥९३॥</p>
<p>ते निजशक्तीचे विभाग । म्यांचि विभागिले चांग ।
</p>
<p>त्या विभागांचे भाग । ऐक साङ्ग सांगेन ॥९४॥</p>
<p>गुणशक्ति देवताशक्ती । मनःशक्ती इंद्रियशक्ती 
।</p>
<p>महाभूतांची भूतशक्ती । एथ क्रियाशक्ती मुख्यत्वें 
॥९५॥</p>
<p>जीवापासाव अदृष्टशक्ती । झाली अनिवार त्रिजगतीं 
।</p>
<p>हरिहरां नावरे निश्चितीं । अदृष्टशक्ती अनिवार 
॥९६॥</p>
<p>जें अदृष्टशक्तीनें जिवातें । बांधोनि केलें आपैतें 
।</p>
<p>तिसी आवरावया मातें । सामर्थ्य येथें आथीना ॥९७॥
</p>
<p>जेवीं कां राजाज्ञा जाण । राजा प्रतिपाळी आपण ।</p>
<p>तेवीं अदृष्टशक्ति‌उल्लंघन । मी सर्वथा जाण करींना 
॥९८॥</p>
<p>जीभ कापूनि देवासी वाहती । तैसें नासिक न छेदिती 
।</p>
<p>तेवीं मी छेदी कर्मस्थिती । परी अदृष्टगती छेदींना 
॥९९॥</p>
<p>अथवा विशेषेंसीं निश्चितीं । मीं माया आलिंगिली 
निजशक्ती ।</p>
<p>तो मी एकूचि त्रिजगतीं । बहुधाव्यक्तीं आभासे ॥४००॥
</p>
<p>माझिया साक्षात्कारा आला । जो जीवन्मुक्तत्व पावला 
।</p>
<p>तोही अदृष्टें बांधिला । वर्ते उगला देहगेहीं ॥१॥
</p>
<p>जनकू राजपदीं नांदे । शुक नागवा प्रारब्धें ।</p>
<p>कळी लाविजे नारदें । अदृष्ट छंदें विनोदी ॥२॥</p>
<p>वसिष्ठ पुरोहितत्व करी । भीष्म पहुडे शरपंजरीं 
।</p>
<p>याज्ञवल्क्या दोनी नारी । अदृष्टाकारीं वर्तत ॥३॥
</p>
<p>यापरी गा अदृष्टशक्ती । अनिवार वाढली त्रिजगतीं 
।</p>
<p>त्या जीव बांधले अदृष्टगतीं । जेवीं गारोडियाहातीं 
वानर ॥४॥</p>
<p>त्या जीवादृष्टें बहुधा व्यक्ती । मी एक भासें त्रिजगतीं 
।</p>
<p>’विष्वतश्चक्षु’ या श्रुतीं । बहुधामूर्तीं मी 
एक ॥५॥</p>
<p>मृत्तिकेचीं गोकुळें केलीं । नाना नामाकारें पूजिलीं 
।</p>
<p>परी ते मृत्तिकाचि संचली । तेवीं सृष्टि झाली मद्‌रूपें 
॥६॥</p>
<p>जेवीं एकला एकु आपण । निद्रेसी देतां आलिंगन ।</p>
<p>स्वप्नीं देखे बहुविध आपण । तेवीं मी जाण विश्वात्मा 
॥७॥</p>
<p>जेवीं सूक्ष्म वटबीज केवळ । त्यासी मीनल्या भूमिजळ 
।</p>
<p>वाढोनियां अतिप्रबळ । वृक्ष विशाळ आभासे ॥८॥</p>
<p>तेथ नाम रूप पुष्प फळ । तें बीजचि आभासे समूळ ।</p>
<p>तेवीं जगदाकारें सकळ । भासे केवळ चिदात्मा ॥९॥</p>
<p>जे कां मूळ बीजाची गोडी । तोचि स्वाद वाढला वाढी 
।</p>
<p>कांडोकांडीं स्वादुपरवडी । अविकार गोडी उंसाची 
॥४१०॥</p>
<p>तेवीं मूळीं चिदात्माचि कारण । तेथूनि जें जें तत्त्व 
झालें जाण ।</p>
<p>तें तें निखळ चैतन्यघन । जग संपूर्ण चिद्‌रूप ॥११॥
</p>
<p>ऊंस सर्वांगें बीज सकळ । बीजरूपें ऊंस सफळ ।</p>
<p>तेवीं जगाचें चिन्मात्र मूळ । जाण सकळ तें चिद्‌रूप 
॥१२॥</p>
<p>बीज ऊंस दोनी एकरूप । तैसा प्रपंच जाण चित्स्वरूप 
।</p>
<p>येचि अर्थीं अतिसाक्षेप । कृपापूर्वक सांगत ॥१३॥
</p>
<blockquote>
<p><br/></p>

<p>यस्मिन्निदं प्रोतमशेषमोतं पटो यथा तन्तुवितानसंस्थः 
।</p>
</blockquote>
<p><br/></p>

<p>यालागीं संसार जो समस्त । माझ्या ठायीं असे ओतप्रोत 
।</p>
<p>मजवेगळें कांहीं येथ । नाहीं निश्चित अणुमात्र 
॥१४॥</p>
<p>येचि अर्थींचा दृष्टांतू । देवो उद्धवासी सांगतू 
।</p>
<p>जेवीं कापुसाचे सूक्ष्मतंतू । कांतोनि निश्चितू 
पटु केला ॥१५॥</p>
<p>आडवेतिडवे विणले तंतू । त्यांसी वस्त्र नाम हे मृषा 
मातू ।</p>
<p>तेवीं संसारशब्द हा व्यर्थू । स्फुरें भगवंतू मी 
तद्‌रूप ॥१६॥</p>
<p>पाहतां सूतचि दिसे उघडें । त्यांचें नाम म्हणती 
लुगडें ।</p>
<p>प्रत्यक्ष चैतन्य स्फुरतां पुढें । त्यासी संसारु 
वेडे म्हणताती ॥१७॥</p>
<p>सुतावेगळें वस्त्र न दिसे । मजवेगळा प्रपंचु नसे 
।</p>
<p>उद्धवा अप्राप्ताचें भाग्य कैसें । मीचि नसें म्हणताती 
॥१८॥</p>
<p>यापरी मी सर्वगत । विश्वात्मा विश्वभरित ।</p>
<p>वृक्षदृष्टांतें प्रस्तुत । तुज म्यां येथ सांगीतलें 
॥१९॥</p>
<p>मज देखणा ज्याचा निर्धारू । त्यासी मी केवळ सर्वेश्वरू 
।</p>
<p>मज अप्राप्त जो नरू । त्यासी संसारू आभासे ॥४२०॥
</p>
<p>जो सर्वात्मा सर्वेश्वरू । भ्रांतासी भासे भवतरुवरू 
।</p>
<p>त्या भवतरूचा विस्तारू । स्वयें श्रीधरू सांगत 
॥२१॥</p>
<blockquote>
<p><br/></p>

<p>य एष संसारतरुः पुराणः कर्मात्मकः पुष्पफले प्रसूते 
॥ २१ ॥</p>
</blockquote>
<p><br/></p>

<p>भ्रांतीस्तव भवतरुवरू । कर्माकर्मजळें वाढला थोरू 
।</p>
<p>जीर्ण जुनाट अपरंपारू । ओतंबरू फळपुष्पीं ॥२२॥</p>
<p>त्याचें कोण बीज कोण मूळ । कोण रसू कोण फळ ।</p>
<p>जेणें भ्रमले जीव सकळ । तें मी समूळ सांगेन ॥२३॥</p>
<blockquote>
<p><br/></p>

<p>द्वे अस्य बीजे शतमूलस्त्रिनालः पञ्चस्कन्धः पञ्चरसप्रसूतिः 
।</p>
<p>दशैकशाखो द्विसुपर्णनीडः त्रिवल्कलो द्विफलोऽर्कं 
प्रविष्टः ॥ २२ ॥</p>
</blockquote>
<p><br/></p>

<p>भ्रमभूमीमाजिवडें । पापपुण्यजोडपाडें ।</p>
<p>बीज पडतांचि वृक्ष विरूढे । अग्नीं वाढे कल्पना 
॥२४॥</p>
<p>पान फूल न दिसे फळ । वेला‌अंगीं दोरवा सकळ ।</p>
<p>तेणेंचि वेला वाढ प्रबळ । तेवीं संसार सबळ कल्पनाग्रें 
॥२५॥</p>
<p>कर्माकर्मप्रवाहजळें । भरिलें अविद्येचें आळें 
।</p>
<p>अनंत वासना तेचि मूळें । वृक्ष तेणें बळें ढळेना 
॥२६॥</p>
<p>सूक्ष्म वासना कल्पकोडी । अधोगती रुतल्या बुडी 
।</p>
<p>संकल्पविकल्पें चहूंकडीं । पसरल्या बुडीं बुचबुचित 
॥२७॥</p>
<p>संचितक्रियमाण वाफे भारी । सुबद्ध भरले जळेंकरीं 
।</p>
<p>भरिलेच मागुते भरी । प्रवाहो त्यावरी पडालासे ॥२८॥
</p>
<p>तेणें वृक्ष सबळ भारी । नित्य नूतन वाढी धरी ।</p>
<p>सगुण गुणाचे वाढीवरी । त्रिगुण अहंकारीं त्रिनाळ 
॥२९॥</p>
<p>त्रिगुणगुणांची परवडी । येरांची येरांमाजीं मुरडी 
।</p>
<p>येरायेरांवरी बुडी । मिसळे वाढीं वाढती ॥४३०॥</p>
<p>पंचभूतांच्या खांद्या थोरी । प्रपंच वाढल्या बाहेरी 
।</p>
<p>पसरल्या येरयेरांवरी । मीनल्या परस्परीं वाढती 
॥३१॥</p>
<p>समूळ गर्भ साधूनि रुखा । मनोमय वाढलिया शाखा ।</p>
<p>अग्नीं दशेंद्रियफांटे देखा । तिच्या झुळका डोलती 
॥३२॥</p>
<p>त्या त्या शाखांमाजीं देखा । दैवतें आलीं वस्तीसुखा 
।</p>
<p>करूनि कर्माचा आवांका । आपुलाली शाखा ते धरिती ॥३३॥
</p>
<p>दशधा वायूची झडाड । तेणें तें डोलत दिसे झाड ।</p>
<p>त्यामाजीं दों पक्ष्यांचें नीड । अतिगूढ अतर्क्य 
॥३४॥</p>
<p>जेथूनि उपजे निजज्ञान । तेंचि नीड हृदयभुवन ।</p>
<p>जीवू परमात्मा दोघेजण । अतर्क्य पूर्ण वसताती ॥३५॥
</p>
<p>जीवू जो देहाभिमानी । परमात्मा जो निरभिमानी ।</p>
<p>इंहीं दोघींजणीं मिळोनी । हृदयभुवनीं नीड केलें 
॥३६॥</p>
<p>जीव संकल्पविकल्पप्राप्ती । परमात्मा निर्विकल्पस्थिती 
।</p>
<p>दोहींची हृदयामाजीं वस्ती । नीड निश्चितीं या हेतू 
॥३७॥</p>
<p>पाहें पां वात पित्त श्लेष्मा । या आंतरत्वचा भवद्रुमा 
।</p>
<p>वल्कलें म्हणावयाचा महिमा । भक्तोत्तमा या हेतू 
॥३८॥</p>
<p>गगनाहूनि वाढला वरुता । शून्यासहित लांबला आरुता 
।</p>
<p>सैंघ पसरला सभोंवता । दिशांच्या प्रांता सांडूनी 
॥३९॥</p>
<p>एवं विस्तारलेनि विस्तारा । वृक्ष उन्मळोनि मदभरा 
।</p>
<p>पंचरसांच्या विषयधारा । अतिमधुरा वर्षतू ॥४४०॥
</p>
<p>श्रुति-स्मृति हींच पानें । त्यामाजीं उगवलीं स्वर्गसुमनें 
।</p>
<p>दीक्षितभ्रमर ज्यांकारणें । अतिसत्राणें उडताती 
॥४१॥</p>
<p>त्या वृक्षाचीं जावळीं फळें । सुखदुःख दोनी एके 
मेळें ।</p>
<p>शेंडा धरोनि समूळें । दोनीचि फळें पैं त्यासी ॥४२॥
</p>
<p>जितुकीं सूर्यमंडळें भासती । तितुकी जाण याची स्थिती 
।</p>
<p>सुखदुःखफळें तितुक्यांप्रती । कर्मप्राप्ती देतुसे 
॥४३॥</p>
<p>सूर्यमंडळा‌आरुतें । सांगीतलें भववृक्षातें ।
</p>
<p>चंद्रमंडळादि समस्तें । भवभय तेथें नाहीं न म्हण 
॥४४॥</p>
<p>मी सूर्यमंडळमध्यवर्ती । त्या मजवेगळी जे स्फुरे 
स्फूर्ती ।</p>
<p>तेथवरी भवभयाची प्राप्ती । जाण निश्चितीं उद्धवा 
॥४५॥</p>
<p>सूर्याचें जें सूर्यमंडळ । तेंही संसारामाजीं केवळ 
।</p>
<p>जो न खाय या वृक्षाचें फळ । तोचि रविमंडळभेदक ॥४६॥
</p>
<p>वृक्षाचीं दोनी फळें येथें । दोहों फळांचे दोघे 
भोक्ते ।</p>
<p>दोघे संसारा‌आंतौते । ऐक तूतें सांगेन ॥४७॥</p>
<blockquote>
<p><br/></p>

<p>अदंति चैकं फलमस्य गृध्रा ग्रामेचरा एकमरण्यवासाः 
।</p>
<p>हंसा य एकं बहुरूपमिज्यैः मायामयं वेद स वेद वेदम्‌ 
॥ २३ ॥</p>
</blockquote>
<p><br/></p>

<p>दुःखफळाचे भोक्ते । अत्यंत विषयासक्त चित्तें ।
</p>
<p>गीध गृहस्थ कां जे येथें । अविधीं विषयांतें सेविती 
॥४८॥</p>
<p>ग्राम्य विषयीं अतितत्पर । यालागीं बोलिजे ग्रामचर 
।</p>
<p>ग्रामगीध जैसे घार । तैसे सादर विषयांसी ॥४९॥</p>
<p>जेवीं कां घार गगना चढे । तेथूनि आविसा उडी पडे ।
</p>
<p>तेवीं नरदेह पावोनि चोखडे । विषयीं झडपडे झोंबती 
॥४५०॥</p>
<p>एवं विषयासक्त जे चित्तें । जे अधोगतीतें पावते 
।</p>
<p>ते दुःखफळाचे भोक्ते । जाण येथें निश्चित ॥५१॥</p>
<p>सांडोनियां गार्हस्थ्य । वनवासी वानप्रस्थ ।</p>
<p>त्यांसचि सुखफल प्राप्त । जाण निश्चित उद्धवा ॥५२॥
</p>
<p>त्या सुखफळाचे विभाग । ब्रह्मसदनान्त इतर स्वर्ग 
।</p>
<p>कर्में करूनियां साङ्ग । जेथींचा मार्ग चालिजे 
॥५३॥</p>
<p>ब्रह्मचर्यें वेदाध्ययन । गार्हस्थ्यें पूजिते 
अग्निब्राह्मण ।</p>
<p>वानप्रस्थाश्रमीं जाण । वन्यफळभोजन वनवासी ॥५४॥
</p>
<p>येणें क्रमेंचि क्रममुक्तिस्थान । जिंहीं ठाकिलें 
ब्रह्मसदन ।</p>
<p>सुखफळाचे भोक्ते ते जाण । ब्रह्मभुवननिवासी ॥५५॥
</p>
<p>इतर स्वर्गीं सुखप्राप्ती । जेथें आहे पुनरावृत्ती 
।</p>
<p>ब्रह्मसदनीं पावल्या वस्ती । त्यांसी क्रमें मुक्ती 
हो‌ईल ॥५६॥</p>
<p>मूळींचें पद ’अरण्यवासी’ । तेणें द्योतिलें वानप्रस्थासी 
।</p>
<p>तेथ नाहीं घेतला संन्यासी । त्यासी वनवासी म्हणों 
न ये ॥५७॥</p>
<p>संन्याशांसी निवासस्थान । वेदीं बोलिलें नाहीं 
जाण ।</p>
<p>तिंहीं स्वदेहाचें केलें दहन । नेमिलें स्थान त्यां 
नाहीं ॥५८॥</p>
<p>जे अविद्यादिकर्मप्रवृत्ती । विरजाहोमीं स्वयें 
जाळिती ।</p>
<p>ते भववृक्षाचीं फळें खाती । हेही युक्ती घडेना ॥५९॥
</p>
<p>जागृतीच्या पाहुण्यासी । जेवूं धाडावें स्वप्नगृहासी 
।</p>
<p>तेवीं न्यस्तसंकल्प संन्यासी । संसारसुखासी केवीं 
भोक्ते ॥४६०॥</p>
<p>स्वकर्म जाळोनि विरजाहोमीं । जिंहीं साध्य केलें 
ब्रह्माहमस्मि ।</p>
<p>त्यांसी निवासस्थान कोण नेमी । वनीं ग्रामीं नेमस्त 
॥६१॥</p>
<p>बिढार द्यावया आकाशासी । कोण घर नेमावें त्यासी 
।</p>
<p>तेवीं न्यस्तसंकल्प संन्यासी । त्यांच्या निवासासी 
कोण नेमी ॥६२॥</p>
<p>जे न्यस्तसंकल्प संन्यासी । त्यांसी कोण म्हणे 
अरण्यवासी ।</p>
<p>मायिक भववृक्षींच्या फळासी । भोक्ते त्यांसी म्हणों 
नये ॥६३॥</p>
<p>मूळींचें पद ’अरण्यवासी’ । तें भागा आलें वानप्रस्थासी 
।</p>
<p>वानप्रस्थ सदा वनवासी । दुसर्‍या फळासी तो भोक्ता 
॥६४॥</p>
<p>ऐक संन्याशांची सुखप्राप्ती । दोनी फळें मिथ्या 
जाणती ।</p>
<p>मीचि एक त्रिजगतीं । हे प्रतीति निश्चितीं त्यां 
झाली ॥६५॥</p>
<p>जो हा बहुरूपें विस्तारू । तो मी चिदात्मा साचारू 
।</p>
<p>जाणोनि गुरुमुखें निर्धारू । माझें सुख साचारू 
पावले ॥६६॥</p>
<p>ते मद्‌रूपें मज पावले । माझेनि सुखें सुखरूप झाले 
।</p>
<p>सुखदुःखफळांतें मुकले । येवों चुकले संसारा ॥६७॥
</p>
<p>संसार मायामय मिथ्याभास । जाणे तोचि वेदज्ञ विद्वांस 
।</p>
<p>त्यासीच बोलिजे परमहंस । विश्वनिवासनिवासी ॥६८॥
</p>
<p>ऐशी हो‌आवया पदप्राप्ती । सुदृढ करावी गुरुभक्ती 
।</p>
<p>तेणें होय संसारनिवृत्ती । तेंचि श्रीपती सांगत 
॥६९॥</p>
<p>पहिली सांगितली संतसंगती । तेणें जाहली मत्पदप्राप्ती 
।</p>
<p>तेचि अध्यायाच्या अंतीं । करावी गुरुभक्ती सांगतू 
॥४७०॥</p>
<blockquote>
<p><br/></p>

<p>एवं गुरूपासनयैकभक्त्या विद्याकुठारेण शितेन 
धीरः ।</p>
<p>विवृश्च्य जीवाशयमप्रमत्तः संपद्य चात्मानमथ 
त्यजास्त्रम्‌ ॥ २४ ॥</p>
<p>इति श्रीमद्‍भागवते महापुराणे पारमहंस्यां एकादशस्कन्धे 
द्वादशोऽध्यायः ॥ १२ ॥</p>
</blockquote>
<p><br/></p>

<p>न करितां सद्‍गुरुभजन । नव्हे भववृक्षाचें छेदन 
।</p>
<p>जरी कोटिकोटी साधन । आने‌आन केलिया ॥७१॥</p>
<p>भववृक्षातें छेदिती । केवळ जाण गुरुभक्ती ।</p>
<p>अरिनिर्दळणी निश्चितीं । जेवीं निजशक्ति शूरांची 
॥७२॥</p>
<p>दूरी करावया दुरित । जेवीं गंगाजळ समर्थ ।</p>
<p>तेवीं भवभया भस्म करीत । जाण निश्चित गुरुभक्ति 
॥७३॥</p>
<p>करितां सत्यव्रतग्रहण । पाप स्वयें जाय पळोन ।</p>
<p>तेवीं करितां गुरुभजन । भवनिर्दळण स्वयें होय ॥७४॥
</p>
<p>हनुमंत देखतां दिठीं । भूतें पळती बारा वाटीं ।</p>
<p>तेवीं गुरुभजनपरिपाटीं । पळे उठा‌उठी भवभय ॥७५॥
</p>
<p>मरतां घडे अमृतपान । तैं मरणासचि आलें मरण ।</p>
<p>तेवीं करितां गुरुभजन । जन्ममरण निमालें ॥७६॥</p>
<p>अंतीं अवचटें हरि म्हणतां । पांपरा हाणे यमदूतां 
।</p>
<p>तेवीं सद्‍गुरूतें भजतां । हाणे लाता भवभया ॥७७॥
</p>
<p>करावया भवनिर्दळण । मुख्य करावें गुरुभजन ।</p>
<p>हेंचि श्रेष्ठ गा साधन । सभाग्य जाण गुरुभक्त ॥७८॥
</p>
<p>कोण सद्‍गुरु कैशी भक्ती । ऐसें कांहीं कल्पिसी 
चित्तीं ।</p>
<p>तेही मी यथानिगुतीं । मागां तुजप्रती सांगीतली 
॥७९॥</p>
<p>जो शब्दपरनिष्णात । शिष्यप्रबोधनीं समर्थ ।</p>
<p>तोचिसद्‍गुरु येथ । जाण निश्चित उद्धवा ॥४८०॥</p>
<p>जो स्वरूपीं करी समाधान । तोचि सद्‍गुरु सत्य जाण 
।</p>
<p>त्यावेगळें सद्‍गुरुपण । हो‌आवया कारण असेना ॥८१॥
</p>
<p>त्या सद्‍गुरुभजनाची परी । तुज मी सांगेन निर्धारीं 
।</p>
<p>सर्व कर्मधर्मांचिया शिरीं । जो कां करी गुरुभजन 
॥८२॥</p>
<p>गुरु म्हणों पित्यासमान । तंव तो एकजन्मींचा जाण 
।</p>
<p>हा मायबापू सनातन । जनक पूर्ण जगाचा ॥८३॥</p>
<p>गुरु मातेसमान पाहों । तंव गर्भजन्में तिचा स्नेहो 
।</p>
<p>गर्भवास निवारी गुरुरावो । अधिक स्नेहो पुत्रापरिस 
॥८४॥</p>
<p>उदराबाहेर पडल्यापाठीं । पुत्रस्नेहें माता उठी 
।</p>
<p>तें बाहेरील घालूनि पोटीं । स्नेहें गोमटी गुरुमाता 
॥८५॥</p>
<p>गुरु मानूं स्वामीसमान । स्वामी निवारूं न शके मरण 
।</p>
<p>सद्‍गुरु चुकवी जन्ममरण । स्वामी संपूर्ण गुरुरावो 
॥८६॥</p>
<p>गुरु मानूं कुलदेवता । तंव तिसी कुलधर्मी पूज्यता 
।</p>
<p>हा कुलदेवतेची देवता । नित्य पूज्यता निजकर्मीं 
॥८७॥</p>
<p>गुरु मानूं कल्पतरूसमान । तंव कल्पतरु दे कल्पिलें 
दान ।</p>
<p>सद्‍गुरु दे निर्विकल्पता पूर्ण । अगाध दान निर्लोंभें 
॥८८॥</p>
<p>चिंतामणी दे चिंतल्या अर्था । सद्‍गुरु करी चिंतेच्या 
घाता ।</p>
<p>चित्ता मारूनि दे चैतन्यता । अक्षयता निजदान ॥८९॥
</p>
<p>कामधेनूचें दुभतें । तें कामनेच पुरतें ।</p>
<p>सद्‍गुरु दुभे स्वानंदार्थें । कामनेतें निर्दळी 
॥४९०॥</p>
<p>गुरुसमान म्हणों सागरू । तो गंभीर परी सदा क्षारू 
।</p>
<p>हा स्वानंदें नित्य निर्भरू । अतिमधुरू निजबोधें 
॥९१॥</p>
<p>गुरु परब्रह्मसमान । हेंही बोलणें किंचित न्यून 
।</p>
<p>गुरुवाक्यें ब्रह्म सप्रमाण । येरवीं ब्रह्मपण 
शब्दमात्र ॥९२॥</p>
<p>शब्दीं लोपूनि शब्दार्था । गुरु प्रबोधी संविदर्था 
।</p>
<p>त्याहूनि पूज्य परता । नाहीं सर्वथा त्रिलोकीं 
॥९३॥</p>
<p>गुरु माता गुरु पिता । गुरु स्वामी कुळदेवता ।</p>
<p>गुरूवांचोनि सर्वथा । आणिक देवता स्मरेना ॥९४॥</p>
<p>थोर मांडलिया सांकडें । जैं गगन गडगडूनि पडे ।</p>
<p>तैं न पाहे आणिकाकडे । नाम पढे गुरूचें ॥९५॥</p>
<p>काया वाचा मनें प्राणें । जो गुरूवांचोनि आन नेणे 
।</p>
<p>तैसाचि भजे अनन्यपणें । गुरुभक्ति म्हणणें त्या 
नांव ॥९६॥</p>
<p>पक्षिणीचीं अपक्ष पिलें । तीं तिसीच स्मरती सर्वकाळें 
।</p>
<p>तेवीं जागृति-स्वप्न-सुषुप्तिमेळें । जो गुरुवेगळें 
स्मरेना ॥९७॥</p>
<p>मागां सांगीतलें भगवद्‍भजन । आतां सांगसी गुरुसेवन 
।</p>
<p>नाहीं एकविध निरूपण । ऐसा विकल्प जाण न धरावा ॥९८॥
</p>
<p>सद्‍गुरु तोचि माझी मूर्ती । निश्चयेंसी जाण निश्चितीं 
।</p>
<p>विकल्प न धरावा ये अर्थीं । अनन्यभक्ति या नांव ॥९९॥
</p>
<p>एकाग्रता जें गुरुभजन । तेंचि माझें परमपूजन ।</p>
<p>गुरूसी मज वेगळेपण । कल्पांतीं जाण असेना ॥५००॥
</p>
<p>गुरु भगवंत दोन्ही एक । येणें भावें निजनिष्टंक 
।</p>
<p>भजे तोचि गुरुसेवक । येरू तो देख अनुमानी ॥१॥</p>
<p>माझिया ऐक्यता अतिप्रीतीं । जेणें आदरिली गुरुभक्ती 
।</p>
<p>तोचि धन्यधन्य त्रिजगतीं । भजती स्थिती तें ऐक ॥२॥
</p>
<p>करावया गुरुसेवे । मनापुढें देह धांवे ।</p>
<p>एकला करीन सर्व सेवे । येवढे हांवे उद्यतू ॥३॥</p>
<p>सेवेच्या दाटणी जाण । अधिकचि होय ठाणमाण ।</p>
<p>अंग अंग‌ऊनि अंगवण । सेवेमाजी जाण विसांवा त्यासी 
॥४॥</p>
<p>सेवेचिया आवडीं । आरायेना अर्धघडी ।</p>
<p>आवडीचे चढोवढी । चढती गोडी गुरुभजनीं ॥५॥</p>
<p>नित्य करितां गुरुसेवा । प्रेमपडिभरू नीच नवा ।
</p>
<p>सद्‍भावाचिया हांवा । गुरुचरणीं जीवा विकिलें ॥६॥
</p>
<p>आळसु येवोंचि विसरला । आराणुकेचा ठावो गेला ।</p>
<p>गुरुसेवासंभ्रमें भुलला । घेवों विसरला विषयांतें 
॥७॥</p>
<p>तहान विसरली जीवन । क्षुधा विसरली मिष्टान्न ।</p>
<p>करितां गुरुचरणसंवाहन । निद्रा जाण विसरला ॥८॥</p>
<p>जांभयी यावयापुरती । सवडी उरेना रिती ।</p>
<p>तेथें निद्रेलागीं के‌उती । राहावया वस्ती मिळेल 
॥९॥</p>
<p>मुखीं सद्‍गुरूचें नाम । हृदयीं सद्‍गुरूचें प्रेम 
।</p>
<p>देहीं सद्‍गुरूचें कर्म । अविश्रम अहर्निशीं ॥५१०॥
</p>
<p>गुरुसेवेसी गुंतलें मन । विसरला स्त्री पुत्र धन 
।</p>
<p>विसरला मनाची आठवण । मी कोण हें स्फुरेना ॥११॥</p>
<p>नवल भजनाचा उत्सावो । भजतां नाठवे निजदेहो ।</p>
<p>थोर सेवेचा नवलावो । निजात्मभावो गुरुचरणीं ॥१२॥
</p>
<p>ऐसाही प्रारब्धमेळा । अवचटें झालिया वेगळा ।</p>
<p>न तुटे प्रेमाचा जिव्हाळा । भजनीं आगळा सद्‍भावो 
॥१३॥</p>
<p>गुरूचा वसता जो ग्राम । तेथेंचि वसे मनोधर्म ।</p>
<p>गुरुध्यान तें स्वधर्मकर्म । सेवासंभ्रम सांडीना 
॥१४॥</p>
<p>गुरुमूर्तीची सवे त्यासी । ते मूर्ति बैसवी हृदयावकाशीं 
।</p>
<p>मग नानाभजनविलासीं । आवडी कैशी भजनाची ॥१५॥</p>
<p>चिन्मात्र पूर्णिमा गुरु पूर्णचंद्र । तळीं आपण 
होय आर्त चकोर ।</p>
<p>मग स्वानंदबोधाचे चंद्रकर । निरंतर स्वयें सेवी 
॥१६॥</p>
<p>सद्‍गुरु सूर्य करी चिद्‍गगनीं । आपण होय सूर्यकांतमणी 
।</p>
<p>त्याचेनि तेजें प्रज्वळोनी । स्वभावें मायावनीं 
होळी करी ॥१७॥</p>
<p>सद्‍गुरुकृपामृताच्या डोहीं । स्वयें तरंगू होय 
तये ठायीं ।</p>
<p>सबाह्य तद्‌रूपें पाहीं । भावना हृदयीं भावितु 
॥१८॥</p>
<p>आपुला निजस्वामी जो सद्‍गुरु । भावी निर्विकल्प 
कल्पतरू ।</p>
<p>त्याचे छाये बैसोनि साचारू । मागे वरू गुरुभक्ति 
॥१९॥</p>
<p>सद्‍गुरु कामधेनु करी जाणा । वत्सरूपें भावी आपणा 
।</p>
<p>आवडीं चाटवी बोधरसना । स्वानंदपान्हा सेवितू ॥५२०॥
</p>
<p>तुझ्या सकळ वृत्तींची सेवा । म्यांचि करावी गा गुरुदेवा 
।</p>
<p>ऐसें प्रार्थूनि सद्‍भावा । हा वरू मज द्यावा कृपानिधी 
॥२१॥</p>
<p>तेथ संतोषोनि गुरुनाथें । वरू दीधला वरदहस्तें 
।</p>
<p>हर्षें वोसंडत चित्तें । धन्य मी वरातें लाधलों 
॥२२॥</p>
<p>ऐसी लाहोनि वरदस्थिती । तेचि सेवा आदरी प्रीतीं 
।</p>
<p>अतिधन्य भावार्थ गुरुभक्ति । नाना उपपत्ती गुरुभजना 
॥२३॥</p>
<p>सद्‍गुरूचीं दहाही करणें । मनबुद्ध्यादि अंतःकरणें 
।</p>
<p>क्रियामात्र मीचि होणें । ऐसें जीवेंप्राणें भावितु 
॥२४॥</p>
<p>सद्‍गुरु जे जे भोग भोगिती । ते मीचि हो‌ईन निश्चितीं 
।</p>
<p>एवं मीचि एक गुरुभक्ती । दुजी स्थिती हों नेदीं ॥२५॥
</p>
<p>सद्‍गुरु जेथें उभे ठाकती । तैं पायांतळीं मीचि 
क्षिती ।</p>
<p>सद्‍गुरु जेथें जेथें चालती । ते मार्गींची माती 
मी हो‌ईन ॥२६॥</p>
<p>चरणक्षालनासी समस्त । मीचि उदक मीचि तस्त ।</p>
<p>मीचि चरण प्रक्षालित । चरणतीर्थ मी सेवीं ॥२७॥</p>
<p>सद्‍गुरुचरणींचे रजःकण । मीचि हो‌ईन आपण ।</p>
<p>सद्‍गुरु करिती आरोहण । तें सिंहासन हो‌ईन मी ॥२८॥
</p>
<p>सद्‍गुरुचें सिंहासन । तें मीचि हो‌ईन आपण ।</p>
<p>त्यावरी बैसतें आसन । तेंही जाण हो‌ईन मी ॥२९॥</p>
<p>सद्‍गुरूसी स्नेह लागे । तें मी हो‌ईन सर्वांगे 
।</p>
<p>गुरूसी वोठंगावया पुढें मागें । मृदुळी सर्वांगें 
मी हो‌ईन ॥५३०॥</p>
<p>मनींचा ऐसा आवांका । सद्‍गुरूच्या सिद्ध पादुका 
।</p>
<p>त्या मी हो‌ईन देखा । नेदीं आणिकां आतळों ॥३१॥</p>
<p>मी हो‌ईन गुरूच्या श्वासोच्छ्वासा । वेगीं बाहेर 
निघेन नासा ।</p>
<p>गुरु घेतील ज्या सुवासा । त्या त्या विलासा मी हो‌ईन 
॥३२॥</p>
<p>गुरु अवलोकिती कृपादृष्टी । त्या दृश्याची मी हो‌ईन 
सृष्टी ।</p>
<p>गुरूसी देखती देखणी पुष्टी । ते मी उठा‌उठीं हो‌ईन 
॥३३॥</p>
<p>गुरूसी आवडतें निरूपण । तें मी श्रवणीं हो‌ईन श्रवण 
।</p>
<p>अथवा रुचेल जें कीर्तन । तें गाता गायन मी हो‌ईन 
॥३४॥</p>
<p>सद्‍गुरुमुखींची जे कथा । ते मी आदरें हो‌ईन तत्त्वतां 
।</p>
<p>अक्षरीं अक्षर अक्षरार्था । मीचि सर्वथा हो‌ईन 
॥३५॥</p>
<p>सद्‍गुरु जेथ करिती स्नान । तें मी अंगस्पर्शनाचें 
जीवन ।</p>
<p>गुरु करिती जें आचमन । तेंही जाण हो‌ईन मी ॥३६॥</p>
<p>गुरु परिधान करिती वास । तें मी हो‌ईन सुवास ।</p>
<p>गुरुचरण पुसावयास । तेंही धूतवास मी हो‌ईन ॥३७॥
</p>
<p>गुरूसी करिती विलेपन । तें मी हो‌ईन शुद्ध चंदन ।
</p>
<p>चरणीं अर्पितें सुमन । मीचि जाण हो‌ईन ॥३८॥</p>
<p>सद्‍गुरु करिती भोजन । तेथ मीचि ताट मीचि अन्न ।</p>
<p>रसस्वाद पंक्तिकारु जाण मी हो‌ईन ॥३९॥</p>
<p>मथोनियां दहीं मथित । सारांश तें नवनीत ।</p>
<p>वैराग्य‍अग्निसंतप्त । भोजनीं मुख्य घृत मी हो‌ईन 
॥५४०॥</p>
<p>परिपाकीं स्वादिष्टपण । सर्वां चवींचें कारण ।</p>
<p>मी हो‌ईन वरी लवण । न्यून तें पूर्ण गुरु करिती ॥४१॥
</p>
<p>गुरु करिती प्राशन । तें मी हो‌ईन जीवन ।</p>
<p>सद्‍गुरूचें धालेपण । ते उद्‍गार जाण मी हो‌ईन ॥४२॥
</p>
<p>गुरूसी जें जें गोड लागे । ते ते पदार्थ मी हो‌ईन 
अंगें ।</p>
<p>सद्‍गुरूसी ज्याची रुचि लागे । तें मी सर्वांगें 
हो‌ईन ॥४३॥</p>
<p>सद्‍गुरु आंचवती जेथ । मी उष्णोदक मी तस्त ।</p>
<p>शिंतोडे लागती जेथ जेथ । तेही समस्त हो‌ईन मी ॥४४॥
</p>
<p>गुरूसी अर्पिती जें फळ । तें मी हो‌ईन तत्काळ ।</p>
<p>गुरु‌अर्पणें सफळ । फळाचें फळ मी हो‌ईन ॥४५॥</p>
<p>सद्‍गुरूचें घ्यावया उच्छिष्ट । मजचि मोठा लवलवाट 
।</p>
<p>मांजर हो‌ऊनियां ताट । चरचराट चाटीन मी ॥४६॥</p>
<p>गुरु करिती करोद्वर्तन । तो मी हो‌ईन सुगंधचंदन 
।</p>
<p>मुखवासा सुवासपण । मीचि जाण हो‌ईन ॥४७॥</p>
<p>फळाशा फोडूनि फोडी । वासनाशिरा काढूनियां विडी 
।</p>
<p>रिघोनियां सद्‍गुरूच्या तोंडीं । तांबूलगोडी मी 
हो‌ईन ॥४८॥</p>
<p>जाळूनियां अहंकठिणपणा । मी हो‌ईन सोहं शुद्ध चुना 
।</p>
<p>शांतिपरिपक्क लागोनि पाना । सद्‍गुरुवदना पावेन 
॥४९॥</p>
<p>सर्व सारांचें शुद्ध सार । तो हो‌ईन खदिरसार ।</p>
<p>सद्‍गुरुमुखी रंगाकार । मीचि साचार शोभेन ॥५५०॥
</p>
<p>सद्‍गुरुमुखींचें पवित्र पीक । वरच्यावरी मी घे‌ईन 
देख ।</p>
<p>पिकदाणीचे मुखाचें मुख । आवश्यक मीच हो‌ईन ॥५१॥
</p>
<p>गुरूचा उगाळू मी हो‌ईन । पीक पिकदाणी धरोनि जाण ।
</p>
<p>चवरी जी मक्षिकानिवारण । ती मी हो‌ईन निजांगें ॥५२॥
</p>
<p>गुरूचा उगाळू घ्यावया देख । मी हो‌ईन आगळा सेवक ।
</p>
<p>नातरी लडिवाळ बाळक । गुरु‌अंकीं देख मी हो‌ईन ॥५३॥
</p>
<p>माझिया गुणांची सुमनमाळा । आवडीं घालीन गुरूच्या 
गळां ।</p>
<p>गुरु झेलिती लीलाकमळा । त्या करकमळा मी हो‌ईन ॥५४॥
</p>
<p>गुरूसी नीरांजन करिती । ते मी निजतेजें उजळीन ज्योती 
।</p>
<p>गुरु जेणें प्रकाशें चालती । ते दीपकादीप्ति मी 
हो‌ईन ॥५५॥</p>
<p>जीवभावाचें निंबलोण । गुरूसी मी करीन आपण ।</p>
<p>इडापीडा मी घे‌ईन जाण । तें लोणलक्षण मज लागो ॥५६॥
</p>
<p>मी छत्र मी छत्राकारू । मी चवर मीचि चवरधरू ।</p>
<p>मीचि विंजणा मीचि विंजणवारू । गुरूचा परिवारू मी 
हो‌ईन ॥५७॥</p>
<p>गुरु करिती आरोहण । तो मी हो‌ईन श्यामकर्ण ।</p>
<p>गुरूचा भरभार साहावया जाण । वाजीवाहन हो‌ईन मी ॥५८॥
</p>
<p>गुरूपुढें मी वाटसुभटू । गुणवर्णनीं मी गर्जता 
भाटू ।</p>
<p>गुरुगृहीं शांतिपाठू । पढता भटू मी हो‌ईन ॥५९॥</p>
<p>मीचि बारी मी कर्‍हेरी । मी हडपी मी फुलारी ।</p>
<p>मी झाडणा मी खिल्लारी । मी द्वारपाळ द्वारीं हो‌ईन 
॥५६०॥</p>
<p>गुरु जेथें देती अवधान । ते ते कळा मी हो‌ईन जाण ।
</p>
<p>गुरूवेगळा अर्धक्षण । गेला प्राण तरी न वचें ॥६१॥
</p>
<p>गुरु सांगती जे कथा । तेथ मी हो‌ईन सादर श्रोता ।
</p>
<p>गुरुकृपा मी हो‌ईन वक्ता । निजात्मता बोलका ॥६२॥
</p>
<p>गुरु गंभीर दान देत । दीन मागतें मी हो‌ईन तेथ ।</p>
<p>गुरूचें निजगुज समस्त । करितां एकांत मी हो‌ईन ॥६३॥
</p>
<p>गुरु बैसती सावकाश । तैं मी हो‌ईन अवकाश ।</p>
<p>गुरुहृदयींचें चिदाकाश । निरवकाश मी हो‌ईन ॥६४॥
</p>
<p>गुरु बैसती आपण । तें मी हो‌ईन सुखासन ।</p>
<p>तें मीचि वाहेन आपण । भो‌ई हो‌ईन चालणा ॥६५॥</p>
<p>स्वामी सूनियां दिठी । चपळ पा‌उलांच्या नेटीं ।
</p>
<p>चालेन मी उठा‌उठी । धुरेसी गोठी सांगत ॥६६॥</p>
<p>आंतुले दृष्टीं पुढीले चालीं । गोवींचें पा‌ऊल 
उगवोनि घालीं ।</p>
<p>उंच नीच भूमीची खोली । चुकवूनि चालीं चालेन ॥६७॥
</p>
<p>संकल्पविकल्पांचे झोंक । जाते वाम सव्य अनेक ।</p>
<p>ते आवरूनियां देख । पाहत श्रीमुख चालेन मी ॥६८॥</p>
<p>न चुकतां निजमार्ग । न हालतां धुरेचें आंग ।</p>
<p>न करितां आणिकांचा पांग । भो‌ई चांग मी हो‌ईन ॥६९॥
</p>
<p>सुखासनाचेनि पडिपाडें । चालतां सुख अधिक वाढे ।
</p>
<p>मागीस सूड काढूनि पुढें । सुखसुरवाडें चालेन ॥५७०॥
</p>
<p>चढणें पडणें अडखळणें । दडकणें फडकणें अडकणें ।</p>
<p>सांभाळूनियां निष्ठेनें । टणकपणें चालेन ॥७१॥</p>
<p>उरीं शिरीं खांदीं कोंपरीं । मागील सूड पुढें धरीं 
।</p>
<p>दृष्टी ठे‌ऊनि पायांवरी । निर्विकारी चालेन ॥७२॥
</p>
<p>आटी मुरडी उलट लोट । धापकांप पडे मेट ।</p>
<p>आधार धरूनि सुभट । चढती वाट चालेन ॥७३॥</p>
<p>उल्लंघूनि कामाचा पाट । आंवरूनि क्रोधाचा लोट ।
</p>
<p>चुकवूनि खोलव्याची वाट । धुरेसकट मी चालेन ॥७४॥
</p>
<p>ममतेची ओल प्रबळ । ते ठायीं रुती गुंती सबळ ।</p>
<p>तेथ न माखतां पा‌उल । लंघूनि तत्काळ जा‌ईन ॥७५॥</p>
<p>मोहनदीची थोर कराडी । माजीं सबळ जळें प्रबळ वोढी 
।</p>
<p>शिंतोडा न लागतां धूर मी काढीं । परापर थडी तत्काळ 
॥७६॥</p>
<p>दृष्टी ठेवूनि स्वामीकडे । सवेग चालतां मागेंपुढें 
।</p>
<p>भो‌ई हो‌ईन दोहींकडे । सूड सुडें काढीन ॥७७॥</p>
<p>एवं मीचि मी मागें पुढें । सुखासनाचेनि सुरवाडें 
।</p>
<p>स्वामीची निजनिद्रा न मोडे । तेणें पडिपाडें वाहेन 
॥७८॥</p>
<p>उच्छिष्ट अन्नाचा पोसणा । आठां प्रहरांचा जागणा 
।</p>
<p>सदा गुरुगुरु करीत जाणा । गुरुद्वारीं सुणा मी हो‌ईन 
॥७९॥</p>
<p>विजाती देखोनि नयना । सोहं भावें भुंकेन जाणा ।</p>
<p>भजनथारोळा बैसणा । गुरुदारीं सुणा मी हो‌ईन ॥५८०॥
</p>
<p>ऐस‍ऐशिया भावना । गुरुसेवेलागीं जाणा ।</p>
<p>अतिशयें आवडी मना । नाना विवंचना विवंची ॥८१॥</p>
<p>जरी दैववशें दूर गेला । परी तो भावबळें जवळी आला 
।</p>
<p>गुरुसेवे जो जीवें विकला । तो शास्त्र पावला सद्विद्या 
॥८२॥</p>
<p>असो जवळी अथवा दूरी । परी गुरुभक्तीची आवडी भारी 
।</p>
<p>जीवित्व ठेविलें सेवेवरी । गुरूच्या द्वारीं भजनासी 
॥८३॥</p>
<p>ऐसा गुरुभक्तीसी सादर । चढत्या आवडीं एकाग्र ।</p>
<p>तेंचि सद्विद्यालक्षण शस्त्र । गुरुकृपाकुठार 
पैं पावे ॥८४॥</p>
<p>लावोनि वैराग्याचे साहाणे । प्रत्यावृत्तिबोधकपणें 
।</p>
<p>शस्त्र केलें जी सणाणें । तीक्ष्णपणें अतिसज्ज 
॥८५॥</p>
<p>शस्त्र सजिलें निज दृष्टीं । दृढ धरिलें ऐक्याचे 
मुष्टीं ।</p>
<p>शस्त्र आणि शस्त्रधरा एकी गांठी । करूनि उठी भवच्छेदा 
॥८६॥</p>
<p>दृढ साधोनियां आवो । निजबळें घालितां घावो ।</p>
<p>झाला भववृक्षाचा अभावो । घायेंवीण पहा हो छेदिला 
॥८७॥</p>
<p>जीवाशयाची वासना । ते छेदावी निजकल्पना ।</p>
<p>तोचि भववृक्षाचा छेदू जाणा । सावधाना धृतिबळें 
॥८८॥</p>
<p>झालिया चैतन्यपदप्राप्ती । सकळ साधनें सहजें जाती 
।</p>
<p>भोजनीं झालिया पूर्ण तृप्ती । ठायींच राहती पक्वान्नें 
॥८९॥</p>
<p>परमतृप्ती उथळल्या पोटीं । अमृतही न लावी ओंठीं 
।</p>
<p>तेवीं ब्रह्मपद पावल्यापाठीं । साधन‌आटाटी सांडाव्या 
॥५९०॥</p>
<p>हाचि भावो धरोनि चित्तीं । मागां सांगीतलें तुजप्रती 
।</p>
<p>सांडीं साधनव्युत्पत्ती । प्रवृत्तिनिवृत्तीसमवेत 
॥९१॥</p>
<p>पावलिया परब्रह्म । मिथ्या वेदोक्त सकळ कर्म ।</p>
<p>मिथ्या आश्रमादि वर्णधर्म । हें त्यागितें वर्म 
कर्माचें ॥९२॥</p>
<p>स्वप्नीं चालतां लवडसवडीं । जो अडखळूनि पडला आडीं 
।</p>
<p>तो जागा हो‌ऊनि आपणातें काढी । तैशी वृक्षा वोढी 
साधनीं ॥९३॥</p>
<p>पीक आलिया घुमरी । ते शेतीं कोण नांगर धरी ।</p>
<p>गजान्तलक्ष्मी आलिया घरीं । भीक दारोदारीं कोण 
मागे ॥९४॥</p>
<p>हातीं लागलिया निधान । नयनीं कोण घाली अंजन ।</p>
<p>साधलिया निजात्मज्ञान । वृथा साधन कोण सोशी ॥९५॥
</p>
<p>अंगीकारोनि ज्ञानशक्ती । कलीं संसारनिवृत्ति ।
</p>
<p>ते हे त्यागावी निजवृत्ती । जाण निश्चतीं उद्धवा 
॥९६॥</p>
<p>अग्निस्तव निपजे अन्न । तें वाफ न जिरतां परमान्न 
।</p>
<p>पोळी अवशेष तापलेपण । रांथितेंहीं जाण चवी नेणे 
॥९७॥</p>
<p>आंबया पाडु लागला जाण । तरी अंगीं असे आम्लपण ।</p>
<p>सेजेसि मुरालिया मघमघोन । न चाखतां घ्राण चवी सांगे 
॥९८॥</p>
<p>सेजे मुरावयाची गोठी । तेथ न व्हावी द्वैताची दिठी 
।</p>
<p>येरयेरां जाहलिया भेटी । दोनी शेवटीं ठिकाळती ॥९९॥
</p>
<p>ठिकाळलीं सेजे घालिती । तत्संगें आणिकें नासती 
।</p>
<p>निश्चळ राहिल्या एकांतीं । परिपाकपूर्ती घ्राण 
सांगे ॥६००॥</p>
<p>शत्रु जिणोनियां कडाडीं । रणांगणीं उभवितां गुढी 
।</p>
<p>शस्त्रेंसी कवच जंव न फेडी । तंव विश्रांति गाढी 
न पविजे ॥१॥</p>
<p>गरोदरेसी प्रसूति होये । पुत्रजन्में सुखावली ठाये 
।</p>
<p>तेही बारावळी जैं पाहे । तैं भोगूं लाहे पुत्रसुख 
॥२॥</p>
<p>पुरुष निमोनियां जाये । त्या देहाचें दहन होये ।
</p>
<p>तरी अवशेष सुतक राहे । तें गेलिया होये निजशुद्धी 
॥३॥</p>
<p>तेवीं जावोनियां अज्ञान । उरला जो ज्ञानाभिमान 
।</p>
<p>तोही त्यागिलिया जाण । चित्समाधान स्वानंदें ॥४॥
</p>
<p>खैराचा शूळ तत्त्वतां मारी । मा चंदनाचा काय आन करी 
।</p>
<p>तेवीं अभिमान दोहींपरी । बाधकता धरी ज्ञानाज्ञानें 
॥५॥</p>
<p>लोखंडाची बेडी तोडी । मा आवडीं सोनियाची जडी ।</p>
<p>चालतां तेही तैशीच आडी । बाधा रोकडी जैशी तैशी ॥६॥
</p>
<p>’ब्रह्महमस्मि’ हा अभिमान । शुद्ध ब्रह्म नव्हे 
जाण ।</p>
<p>अहंपणें तेंही कठिण । तेंही लक्षण अवधारीं ॥७॥</p>
<p>जळापासोनि लवण होये । तें जळींचें जळीं विरोनि जाये 
।</p>
<p>मोतीं झालें तें कठिण पाहें । उदकीं न जाये विरोनी 
॥८॥</p>
<p>मुक्तपणें मोला चढलें । तें वनिता‌अधरीं फांसा 
पडिलें ।</p>
<p>मुक्तचि परी नासा आलें । कठिण केलें अभिमानें ॥९॥
</p>
<p>तेवीं अज्ञान‍अभिमान आहे । तो सर्वथा तत्काळ जाये 
।</p>
<p>ज्ञानाभिमान कठिण पाहें । गोंविताहे मुक्तत्वें 
॥६१०॥</p>
<p>अपक्व घटू तत्काळ गळे । तो पृथ्वीचा पृथ्वीस मिळे 
।</p>
<p>भाजिलें खापर अतिकाळें । पृथ्वीस न मिळे कठिणत्वें 
॥११॥</p>
<p>प्रपंच अज्ञानें झाला लाठा । ज्ञान‍अज्ञानांचा 
सत्ववांटा ।</p>
<p>फेडूनि कांटेन कांटा । दोनी आव्हांटा सांडावे ॥१२॥
</p>
<p>जरी सांडिले वाटेवरी । तरी अवचटें आपणासीचि बाधु 
करी ।</p>
<p>यालागीं सांडावे दूरी । निजनिर्धारीं हा त्यागू 
॥१३॥</p>
<p>जेथवर अहंपण । तितुकेंही बाधक जाण ।</p>
<p>शुद्धाशुद्ध अभिमान । निःशेष सज्ञान सांडिती ॥१४॥
</p>
<p>उद्धवा तुज करितां माझी भक्ती । झाली माझ्या निजपदाची 
प्राप्ती ।</p>
<p>आतां नाना साधन‍उपपत्ती । शास्त्रव्युत्पत्ती 
कां करिसी ॥१५॥</p>
<p>सद्‍भावें करितां माझें भजन । तूं झालासी ब्रह्मसंपन्न 
।</p>
<p>आतां सद्विद्यादि सर्व साधन । शास्त्रश्रवणेंसीं 
सांडीं पां ॥१६॥</p>
<p>’तस्मादुद्धव उत्सृज्य’ । ये श्लोकींचें हें त्यागबीज 
।</p>
<p>विशद सांगीतलें म्यां तुज । निजगुज हृदयस्थ ॥१७॥
</p>
<p>सकळां साधनां श्रेष्ठ साधन । शिष्यासी सद्‍गुरूचें 
भजन ।</p>
<p>तेणे पाविजे ब्रह्मसमाधान । सत्य जाण उद्धवा ॥१८॥
</p>
<p>जो भावें भजे गुरुचरणीं । तो नांदे सच्चिदानंदभुवनीं 
।</p>
<p>हे सत्य सत्य माझी वाणी । विकल्प कोणीं न धरावा ॥१९॥
</p>
<p>ऐसें बोलोनि श्रीहरी । आवडीं चारी बाह्या पसरी ।
</p>
<p>उद्धवातें प्रीतिकरीं । हृदयीं धरी स्वानंदें ॥६२०॥
</p>
<p>देवें सद्‍भक्ता क्षेम दीधलें । निजहृदयीं हृदय 
एक झालें ।</p>
<p>सांगणें पुसणें सहज ठेलें । बोलणें बोलें प्राशिलें 
॥२१॥</p>
<p>चहूं वाचां पडलें मौन । जीवू विसरला जीवपण ।</p>
<p>एका तुष्टला जनार्दन । स्वानंदघन सद्‍भक्तां ॥२२॥
</p>
<p>तेचि सद्‍भक्तीचा भावार्थ । विशद बोलिला बाराव्यांत 
।</p>
<p>निजभावें श्रीकृष्णनाथ । नित्य प्राप्त भाविकां 
॥२३॥</p>
<p>निजात्मप्राप्तीचें कारण । केवळ भावार्थचि जाण 
।</p>
<p>भावार्थावेगळें साधन । वृथा जाण परिश्रमू ॥२४॥</p>
<p>जप तप यज्ञ दानें । भावार्थालागीं करणें ।</p>
<p>तो भावार्थ लाहिजे जेणें । धन्य जिणें तयाचें ॥२५॥
</p>
<p>धन्य नरदेहाची प्राप्ती । धन्य साधूची संगती ।</p>
<p>धन्य धन्य ते भावार्थी । जे भगवद्‍भक्तीं रंगले 
॥२६॥</p>
<p>जे रंगले भगवत्पथा । त्यांचें चित्त विसरलें विषयावस्था 
।</p>
<p>ते हंसगीताची कथा । उद्धव कृष्णनाथा पुसेल ॥२७॥
</p>
<p>तें अतिरसाळ निरूपण । केवळ शुद्ध ब्रह्मज्ञान ।
</p>
<p>श्रोतां व्हावें सावधान । एका जनार्दन विनवितू 
॥६२८॥</p>
<blockquote>
<p><br/></p>
<p>इति श्रीभागवते महापुराणे एकादशस्कंधे श्रीकृष्णोद्धवसंवादे 
एकाकाराटीकायां द्वादशोऽध्यायः ॥१२॥</p>
<p>॥ श्रीकृष्णार्पणमस्तु ॥ मूळश्लोक २४ ॥ ओंव्या 
६२८ ॥</p>
<p><br/></p>
</blockquote>

</article>
</body>
<!-- mirrored from santeknath.org/eknathi bhagwat/adhyay 7.html by HTTrack Website Copier/3.x [XR&CO'2013], Tue, 04 Aug 2015 03:10:59 GMT -->
</html>
