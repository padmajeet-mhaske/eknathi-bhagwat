<!DOCTYPE html>
<html>

<!-- Mirrored from santeknath.org/eknathi bhagwat/adhyay 2.html by HTTrack Website Copier/3.x [XR&CO'2013], Tue, 04 Aug 2015 03:10:42 GMT -->
<head>

  <meta charset="utf-8">
  <meta name="viewport" content="width=device-width, initial-scale=1">
  <link rel="stylesheet" href="http://maxcdn.bootstrapcdn.com/bootstrap/3.3.6/css/bootstrap.min.css">
  <script src="https://ajax.googleapis.com/ajax/libs/jquery/1.12.0/jquery.min.js"></script>
  <script src="http://maxcdn.bootstrapcdn.com/bootstrap/3.3.6/js/bootstrap.min.js"></script>
  <link href='http://fonts.googleapis.com/css?family=Amita:400|Glegoo:400&subset=devanagari,latin' rel='stylesheet' type='text/css'>
  <link rel="stylesheet" type="text/css" media="print" href="style_print.css">
  <link rel="stylesheet" type="text/css" media="screen" href="style_print.css">

</head>
<body>
<article>
<h1>॥ श्री एकनाथी भागवत ॥ </h1>
<p><br/></p>
<h2>अध्याय अठ्ठाविसावा</h2>
<p><br/></p>
<section>
<p>श्रीगणेशाय नमः ॥ श्रीकृष्णाय नमः ॥</p>
</section>
<section>
<p>जय जय सद्‌गुरु परम । जय जय सद्‌गुरु पुरुषोत्तम 
।</p>
<p>जय जय सद्‌गुरु परब्रह्म । ब्रह्म ब्रह्मनाम तुझेनी 
॥ १ ॥</p>
</section>
<section>
<p>जय जय सद्‌गुरु चिदैक्यस्फूर्तीं । जय जय सद्‌गुरु 
चिदात्मज्योति ।</p>
<p>जय जय सद्‌गुरु चिन्मूर्ती । मूर्तामूर्ती चिद्‌रूप 
॥ २ ॥</p>
</section>
<section>
<p>जय जय सद्‌गुरु सत्क्षेत्रा । जय जय सद्‌गुरु सत्पात्रा 
।</p>
<p>जय जय सद्‌गुरु सन्मात्रा । सदैकाक्षरा सद्‌रूपा 
॥ ३ ॥</p>
</section>
<section>
<p>जय जय सद्‌गुरु स्वनंदमान । जय जय सद्‌गुरु स्वानंदपूर्ण 
।</p>
<p>जय जय सद्‌गुरु स्वानंदघन । आनंदा गोडपण तुझेनी 
॥ ४ ॥</p>
</section>
<section>
<p>जय जय सद्‌गुरु देव‍अग्रणी । जय जय देवशिरोमणी ।
</p>
<p>सकळ देव लागती चरणीं । देवचूडामणी गुरुराया ॥ ५ ॥</p>
</section>
<section>
<p>जय जय जीवादिजीवा । जय जय शिवादिशिवा ।</p>
<p>जय जय देवादिदेवा । जय जय अभिनवा गुरुराया ॥ ६ ॥</p>
</section>
<section>
<p>जय जय सद्‌गुरु सुखसंपन्ना । जय जय सद्‌गुरु सुखनिधाना 
।</p>
<p>जय जय सद्‌गुरु सुखैकघना । सुख सुखपणा तुझेनि ॥ ७ 
॥</p>
</section>
<section>
<p>तुझेनि सुखा निजसुख घडे । तुझेनि बोधा निजबोध आतुडे 
।</p>
<p>तुझेनि ब्रह्मा ब्रह्मत्व जोडे । तुझेनि पडिपाडें 
तूं एक ॥ ८ ॥</p>
</section>
<section>
<p>ऐसा श्रीगुरु तूं अनंत । तुझ्या स्वरूपासी नाहीं 
अंत ।</p>
<p>तो तूं हो‍ऊनि कृपायुक्त । निजस्वरूप बोधिल निजभक्तां 
॥ ९ ॥</p>
</section>
<section>
<p>आपुलें निजरूप बोधून । नुरविशी देवभक्तपण ।</p>
<p>त्याहीवरी निजभजन । अद्वयें पूर्ण करविशी ॥ १० ॥</p>
</section>
<section>
<p>गंगा मिळोनि सागरीं । मीनली तळपे तयावरी ।</p>
<p>तेवीं भक्त मिळोनि तुजमाझारीं । तुझें भजन करी तुझेनि 
॥ ११ ॥</p>
</section>
<section>
<p>अद्वय करितां तुझी भक्ती । तूं संतोषसी यथानिगुती 
।</p>
<p>संतोषोनि शिष्याहातीं । निजात्मसंपत्ती अर्पिशी 
॥ १२ ॥</p>
</section>
<section>
<p>अर्पूनि निजात्मभरभार । शिष्य गुरुत्वें करिशी 
थोर ।</p>
<p>हा अतिलाघवी चमत्कार । अतर्क्य विचार तर्केना ॥ 
१३ ॥</p>
</section>
<section>
<p>जें अतर्क्य वेदशास्त्रांसी । ज्यालागीं वेद विवादिती 
अहर्निशीं ।</p>
<p>तें तूं क्षणार्धें बोधिसी । सच्छिष्यासी निजबोधें 
॥ १४ ॥</p>
</section>
<section>
<p>तुझ्या निजबोधाची हातवटी । पढतां वेदवेदांतकोटी 
।</p>
<p>तरी अलक्ष लक्षेना दृष्टीं । सर्वार्थीं गोष्टी 
अगम्य ॥ १५ ॥</p>
</section>
<section>
<p>बहुत कळलें कळलें म्हणती । नानापरीच्या युक्ति 
चाळिती ।</p>
<p>परी ते न कळोनि वोसणती । जेवीं शुक बोलती सुभाषितें 
॥ १६ ॥</p>
</section>
<section>
<p>यालागीं तुझी बोधकशक्ती । अगम्य सर्वाशीं सर्वार्थीं 
।</p>
<p>तुझी लाधल्या कृपायुक्ती । अगम्य पावती सुगमत्वें 
॥ १७ ॥</p>
</section>
<section>
<p>जें अगम्य श्रीभागवत । त्याहीमाजींं एकादशार्थ 
।</p>
<p>प्राकृत करविला यथार्थ । बाप समर्थ कृपाळू ॥ १८ ॥</p>
</section>
<section>
<p>दधि मंथूनी समस्त । जेवीं माता काढी नवनीत ।</p>
<p>ते आयितें बाळकाहातीं देत । तैसें केलें येथ जनार्दनें 
॥ १९ ॥</p>
</section>
<section>
<p>वेदशास्त्रांचें निजमथित । व्यासें काढिलें श्रीभागवत 
।</p>
<p>त्या भागवताचा मथितार्थ । जाण निश्चित एकादश ॥ २० 
॥</p>
</section>
<section>
<p>त्या एकादशाचें गोडपण । सर्वथा नेणें मी आपण ।</p>
<p>तें जनार्दनें करूनि मथन । सारांश पूर्ण मज दीधला 
॥ २१ ॥</p>
</section>
<section>
<p>तो स्वभावें घालितां तोंडीं । लागली एकाद्शाची 
गोडी ।</p>
<p>त्या गोडपणाच्या आवडीं । टीका चढोचढीं चालिली ॥ 
२२ ॥</p>
</section>
<section>
<p>यालागीं एकादशाची टीका । एकला कर्ता नव्हे एका ।
</p>
<p>एकीं एक मिळोनि देखा । ग्रंथ नेटका निर्वाळिला ॥ 
२३ ॥</p>
</section>
<section>
<p>मागेंपुढें एक एका । हें एकादशाचें रूप देखा ।</p>
<p>तेणें एकपणें चालिली टीका । साह्य निजसखा जनार्दन 
॥ २४ ॥</p>
</section>
<section>
<p>जनार्दनें पैं आपुलें । एकीं एकपण दृढ केलें ।</p>
<p>तेचि एकादशाचे अर्था आलें । एकीं मीनलें एकत्व ॥ 
२५ ॥</p>
</section>
<section>
<p>जेवीं जेवणीं गोड घांस । तेवीं भागवतीं एकादश ।</p>
<p>त्याहीमाजीं अष्टाविंश । अतिसुरस साजिरा ॥ २६ ॥</p>
</section>
<section>
<p>सर्वांगीं शिर प्रधान । तैसा अठ्ठाविसावा जाण ।
</p>
<p>तेथील जें कां निरूपण । तो स्वानंद जाण सोलींव ॥ 
२७ ॥</p>
</section>
<section>
<p>तो हा अठ्ठाविसावा अध्यावो । ब्रम्हसुखाचा निजनिर्वाहो 
।</p>
<p>उद्धवें न पुसतां पह हो । स्वयें देवाधिदेवो सांगत 
॥ २८ ॥</p>
</section>
<section>
<p>उद्धवें न करितां प्रश्न । कां सांगताहे श्रीकृष्ण 
।</p>
<p>येचि अर्थींचें निरूपण । सावधान परिसावें ॥ २९ ॥</p>
</section>
<section>
<p>उद्धव कृष्णोक्तीं निजज्ञान । पावोनि झाला ज्ञानसंपन्न 
।</p>
<p>तेणें ये‌ऊं पाहे ज्ञानाभिमान । जाणपण अनिवार ॥ 
३० ॥</p>
</section>
<section>
<p>जग मूर्ख मी एक ज्ञाता । ऐशी वाढती जे अहंता ।</p>
<p>ते गुणदोषांची कथा । दावील सर्वथा सर्वत्र ॥ ३१ ॥</p>
</section>
<section>
<p>जेथ गुणदोषांचें दर्शन । तेथ निःशेष मावळे ज्ञान 
।</p>
<p>येथवरी ज्ञानाभिमान । बाधक जाण साधकां ॥ ३२ ॥</p>
</section>
<section>
<p>अभिमान बाधी सदाशिवा । तोही आणिला जीवभावा ।</p>
<p>तेथ मनुष्याचा कोण केवा । अहंत्वें जीवा मुक्तता 
कैंची ॥ ३३ ॥</p>
</section>
<section>
<p>गुणदोषांचें दर्शन । जैं ईश्वर देखे आपण ।</p>
<p>तोही नाडूं पवे जाण । इतरांचा कोण पडिपाडु ॥ ३४ ॥</p>
</section>
<section>
<p>यापरी गुणदोषदर्शन । साधकां बाधक होय पूर्ण ।</p>
<p>यालागीं त्याचें निवारण । न करितां प्रश्न हरि सांगे 
॥ ३५ ॥</p>
</section>
<section>
<p>बाळक नेणे निजहिता । तेथ साक्षेपें प्रवर्ते माता 
।</p>
<p>तेवीं उद्धवाचे निजस्वार्था । श्रीकृष्णनाथा कळवळा 
॥ ३६ ॥</p>
</section>
<section>
<p>ज्ञानाभिमानाचें बाधकारण । सर्वथा साधकां न कळे 
जाण ।</p>
<p>यालागीं न करितांही प्रश्न । त्यांचे निराकरण हरि 
सांगे ॥ ३७ ॥</p>
</section>
<section>
<p>उद्धव जन्मला यादववंशीं । यादव निमती ब्रम्हशापेंसीं 
।</p>
<p>तेथ वांचवावया उद्धवासी । संपूर्ण ब्रह्मज्ञानासी 
हरि सांगे ॥ ३८ ॥</p>
</section>
<section>
<p>जेथ देहातीत आत्मज्ञान । तेथ न बाधी शापबंधन ।</p>
<p>हें जाणोनियां श्रीकृष्ण । पूर्ण ब्रह्मज्ञान उपदेशी 
॥ ३९ ॥</p>
</section>
<section>
<p>जेवीं साकरेवरी माशी । तेवीं श्रीकृष्णमूर्तीपाशीं 
।</p>
<p>प्रीति जडली उद्धवासी । भाव एकदेशी दृढ झाला ॥ ४० 
॥</p>
</section>
<section>
<p>कृष्णापासूनि दुरी जातां । उद्धव प्राण सांडील 
तत्त्वतां ।</p>
<p>ते मोडावया एकदेशी अवस्था । ब्रह्मसमता हरि सांगे 
॥ ४१ ॥</p>
</section>
<section>
<p>एकदेशी झाला भावो । तो श्रीकृष्ण नावडे पहा हो ।</p>
<p>यालागीं देवाधिदेवो । ब्रह्मसमन्वयो स्वयें सांगे 
॥ ४२ ॥</p>
</section>
<section>
<p>उद्धव असतां कृष्णाजवळी । ब्रह्मशापें हो‌ईल होळी 
।</p>
<p>यालागीं त्यासी वनमाळी । सर्वब्रह्मसुकाळीं घालूं 
पाहे ॥ ४३ ॥</p>
</section>
<section>
<p>कृष्णावेगळा उद्धव जातां । वियोग बाधीना त्याचिया 
चित्ता ।</p>
<p>ऐशी पावाया सर्वगतता । उद्धव सर्वथा हरि बोधी ॥ ४४ 
॥</p>
</section>
<blockquote>
<section>
<p><br/></p>
<cite><p>श्रीभगवानुवाच</p></cite>
<p>परस्वभावकर्माणि न प्रशंसेन्न गर्हयेत्‌ ।</p>
<p>विश्वमेकात्मकं पश्यन्‌ प्रकृत्या पुरुषेण च ॥ १ ॥</p>
<p><br/></p>
</section>
</blockquote>
<section>


<p>जो निःशब्दाचा सोलींव शब्द । ज्याचे निश्वासें 
जन्मले वेद ।</p>
<p>उद्धवहितार्थ गोविंद । ज्ञान विशुद्ध स्वयें सांगे 
॥ ४५ ॥</p>
</section>
<section>
<p>संसारीं मुख्य तिन्ही गुण । त्रिगुणांस्तव त्रिविध 
जन ।</p>
<p>त्यांचें स्वाभाविक कर्म जाण । शांत दारुण आणि मिश्र 
॥ ४६ ॥</p>
</section>
<section>
<p>त्य कर्मांचें निंदास्तवन । सर्वथा न करावें आपण 
।</p>
<p>एकाचें वानितां भलेपण । इतरां कुडेपण तेणेंचि बोलें 
॥ ४७ ॥</p>
</section>
<section>
<p>पांचांमाजीं भलेपण । एकाचें वानितां आपण ।</p>
<p>इतर जे चौघेजण । ते सहजें जाण निंदिले ॥ ४८ ॥</p>
</section>
<section>
<p>वामसव्य उभय भाग । दों नांवीं एकचि अंग ।</p>
<p>तेवीं प्रकृतिपुरुषात्मक जग जग । चिद्‌रूपें चांग 
एकत्वें ॥ ४९ ॥</p>
</section>
<section>
<p>जग ब्रह्मरूप परिपूर्ण । यालागीं निंदा आणि स्तवन 
।</p>
<p>भूतमात्राचें आपण । कदाही काळीं जाण न करावें ॥ ५० 
॥</p>
</section>
<section>
<p>सर्व भूतांच्या ठायीं । आत्माराम असे पाहीं ।</p>
<p>यालागीं निंदास्तुति कांहीं । प्राणांतीं पाहीं 
न करावी ॥ ५१ ॥</p>
</section>
<section>
<p>उद्धवा निंदास्तुतीची कथा । सांडी सांडीं गा सर्वथा 
।</p>
<p>तरीच पावशी परमार्थ । निजस्वार्था निजबोधें ॥ ५२ 
॥</p>
</section>
<section>
<p>सर्वभूतीं भगवद्भाव । हा ब्रह्मस्थितीचा निज निर्वाह 
।</p>
<p>यासी कदा नव्हे अपाव । ऐक तो भाव उद्धवा ॥ ५३ ॥</p>
</section>
<section>
<p>जेथूनि येवूं पाहे अणाव । तेथें दृढ वाढल्या भगवद्भाव 
।</p>
<p>तेव्हां अपावचि होय उपाव । विघ्नासी ठाव असेना ॥ 
५४ ॥</p>
</section>
<section>
<p>हे स्थिती सांडूनियां दूरी । मी ज्ञाता हा गर्व धरी 
।</p>
<p>निंदास्तुतीच्या भरोवरी । तो अनर्थामाझारीं निमग्न 
॥ ५५ ॥</p>
</section>
<blockquote>
<section>
<p><br/></p>
<p>परस्वभावकर्माणि यः प्रशंसति निन्दति ।</p>
<p>स आशु भ्रश्यते स्वार्थादसत्यभिनिवेशतः ॥ २ ॥</p>
<p><br/></p>
</section>
</blockquote>
<section>


<p>मी एक सर्वज्ञाता पूर्ण । ऐसा धरोनि ज्ञानाभिमान 
।</p>
<p>जगाचे देखे दोषगुण । निंदी ब्राह्मण मुख्यत्वें 
॥ ५६ ॥</p>
</section>
<section>
<p>पराचें स्वाभाविक कर्म । स्वयें निंदणें हा अधर्म 
।</p>
<p>हनुमंत ज्ञाता परम । त्यास वानरी कर्म सोडीना ॥ ५७ 
॥</p>
</section>
<section>
<p>नारद ज्ञातेपणें मोठा । सत्य मानला श्रेष्ठश्रेष्ठां 
।</p>
<p>तोही कळिलावा कळिकांटा । स्वभावचेष्टा अनिवार ॥ 
५८ ॥</p>
</section>
<section>
<p>गरुड देवाचें वाहन । सदा तिष्ठे हात जोडून ।</p>
<p>तोही करी सर्पभक्षण । ऐसें कर्म जाण स्वाभाविक ॥ 
५९ ॥</p>
</section>
<section>
<p>विचारतां जग त्रिगुण । गुणानुसारें कर्माचरण ।</p>
<p>तेथ पाहतां दोषगुण । दोषी जाण पाहे तो ॥ ६० ॥</p>
</section>
<section>
<p>जगीं पहावी एकात्मता । हे ब्रह्मस्थिति गा सर्वथा 
।</p>
<p>सांडूनि गुणदोष पाहतां । तो निजात्मघात प्रवर्ते 
॥ ६१ ॥</p>
</section>
<section>
<p>स्वभावें भेटल्या सज्जन । शोधूनि पाहे दोषगुण ।
</p>
<p>यापरी ज्ञानाभिमान । निंदास्तवन उपजवी ॥ ६२ ॥</p>
</section>
<section>
<p>अभिमानाची जाती कैशी । अधिक खवळे सज्ञानापाशी ।
</p>
<p>तो दाखवी गुणदोषांसी । निंदास्तवनासे उपजवी ॥ ६३ 
॥</p>
</section>
<section>
<p>आपुले वृत्तीसी जो समान । त्याचें अळुमाळ करी स्तवन 
।</p>
<p>न मने आपणासी ज्याचा गुण । त्यासी निंदी आपण यथेष्ट 
॥ ६४ ॥</p>
</section>
<section>
<p>निंदास्तुति उपजे जेथ । भेद क्षोभला उठे तेथ ।</p>
<p>निःशेष निर्दाळी परमार्थ । महा अनर्थ अंगीं वाजे 
॥ ६५ ॥</p>
</section>
<section>
<p>निंदेपाठीं अनर्थ । उधार लागों नेदी तेथ ।</p>
<p>रोकडा अंगीं आदळत । निजस्वार्थघातक ॥ ६६ ॥</p>
</section>
<section>
<p>भेद समूळ मिथ्या येथ । येचि अर्थींचा स्वप्नदृष्टांत 
।</p>
<p>स्वयें सांगे श्रीकृष्णनाथ । दृढ परमार्थ साधावया 
॥ ६७ ॥</p>
</section>
<blockquote>
<section>
<p><br/></p>
<p>तैजसे निद्रयाऽऽपन्ने पिण्डस्थो नष्टचेतनः ।</p>
<p>मायां प्राप्नोति मृत्युं वा तद्वन्नानार्थदृक्‌ पुमान्‌ ॥ ३ ॥</p>
<p><br/></p>
</section>
</blockquote>
<section>


<p>इंद्रियें जन्मलीं रजोगुणीं । तन्मात्रा विषयो 
तमोगुणीं ।</p>
<p>तीं इंद्रियें विषय सेवुनी । ठेलीं निद्रास्थानीं 
निश्चळ ॥ ६८ ॥</p>
</section>
<section>
<p>जागृतीं ‘विश्व’ अभिमानी । दोनी जाती मावळोनी ।
</p>
<p>तेव्हां मिथ्या प्रपंच स्वप्नीं । ‘तैजस’ अभिमानी 
विस्तारी ॥ ६९ ॥</p>
</section>
<section>
<p>स्थूल देह असे निश्चळ । स्वप्नीं मनचि केवळ ।</p>
<p>विस्तारी गा भवजाळ । लोक सकळ त्रिलोकीं ॥ ७० ॥</p>
</section>
<section>
<p>त्या स्वप्नामाजिले सृष्टीसी जाण । उत्पत्ति स्थिति 
आणि निदान ।</p>
<p>स्वयें देखतांही आपण । जन्ममरण तें मिथ्या ॥ ७१ ॥</p>
</section>
<section>
<p>तेवीं हे अविद्या दीर्घ स्वप्न । वृथा विस्तारी 
अभिमान ।</p>
<p>तेथील मिथ्या जन्ममरण । तूं ब्रह्म परिपूर्ण पूर्णत्वें 
॥ ७२ ॥</p>
</section>
<section>
<p>तुझ्या निजस्वरूपाच्या ठायीं । भेदाची तंव वार्ताही 
नाहीं ।</p>
<p>तेथील शुभाशुभ कांहीं । तुज सर्वथा पाहीं स्पर्शेना 
॥ ७३ ॥</p>
</section>
<blockquote>
<section>
<p><br/></p>
<p>किं भद्रं किमभद्रं वा द्वैतस्यावस्तुनः कियत्‌ ।</p>
<p>वाचोदितं तदनृतं मनसा ध्यातमेव च ॥ ४ ॥</p>
<p><br/></p>
</section>
</blockquote>
<section>


<p>जें जन्मलेंचि नाहीं । तें काळें गोरें सांगूं कायी 
।</p>
<p>ग्रहणेवीण कांहीं । खग्रास पाहीं दिसेना ॥ ७४ ॥</p>
</section>
<section>
<p>उखरीं भासलें मृगजळ । तें खोल किंवा उथळ ।</p>
<p>मधुर कीं क्षार केवळ । सांगतां विकळ विवेक ॥ ७५ ॥</p>
</section>
<section>
<p>तेवीं मिथ्या प्रपंचाचें भान । तेथील दोष आणि गुण 
।</p>
<p>निवडिती जे सज्ञान । ते जाण निमग्न अज्ञानमाजीं 
॥ ७६ ॥</p>
</section>
<section>
<p>जेवीं अवंअसेचिये रातीं । अंधारा जोखूं आंधळे येती 
।</p>
<p>त्यांसी जोखितां दोंही हातीं । एकही रती तुकेना 
॥ ७७ ॥</p>
</section>
<section>
<p>तेवीं प्रपंच मिथ्यापणें । तेथ कानीं जें ऐकणें 
।</p>
<p>कां डोळां जें देखणें । रसना जें चाखणें स्पर्शणें 
अंगें ॥ ७८ ॥</p>
</section>
<section>
<p>हाताचें घेणेंदेणें । पायांचें जें चालणें ।</p>
<p>वाचेचें जें बोलणें । कल्पणें मनें तें मिथ्या ॥ 
७९ ॥</p>
</section>
<section>
<p>अहंकाराचा बडिवार । चित्ताचा चिंतनप्रकार ।</p>
<p>बुद्धीचा विवेकविचार । हा समूळ व्यवहार मिथ्या 
तेथ ॥ ८० ॥</p>
</section>
<section>
<p>चित्रीं जळ आणि हुताशन । अंत्यज आणि ब्राह्मण ।</p>
<p>व्याघ्र आणि हरिण । भासतांही जाण भिंतीचि भासे ॥ 
८१ ॥</p>
</section>
<section>
<p>तेवीं हा प्रपंच द्वैतयुक्त । भासतां भासे वस्तु 
अद्वैत ।</p>
<p>शुभाशुभ कैचें तेथ । ब्रह्म सदोदित परिपूर्ण ॥ ८२ 
॥</p>
</section>
<section>
<p>केळीचा दिंड उकलितां । जो जो पदर तो तो रिता ।</p>
<p>तेवीं देहादि प्रपंच विवंचितां । मिथ्या तत्ततां 
मायिक ॥ ८३ ॥</p>
</section>
<section>
<p>मिथ्या प्रपंचाच्या ठायीं । शुभाशुभ तें लटिकें 
पाहीं ।</p>
<p>सत्य वस्तु ठायींच्या ठायीं । शुभशुभ नाही अणुमात्र 
॥ ८४ ॥</p>
</section>
<section>
<p>जो शुभाशुभ म्हणे आहे । त्याची कल्पना त्यासंमुख 
होये ।</p>
<p>निजक्ल्पनामहाभयें । जन्ममरण वाहे लटिकेंचि ॥ ८५ 
॥</p>
</section>
<blockquote>
<section>
<p><br/></p>
<p>छाया प्रत्याह्वयाभासा ह्यसान्तोऽप्यर्थकारिणः ।</p>
<p>एवं देहादयो भावा यच्छन्त्यामृत्युतो भयम्‌ ॥ ५ ॥</p>
<p><br/></p>
</section>
</blockquote>
<section>


<p>जळीं प्रतिबिंब साच नसे । जो पाहे तो बिंबला दिसे 
।</p>
<p>मिथ्या प्रपंचाचें रूप तैसें । निजकल्पनावशें भासत 
॥ ८६ ॥</p>
</section>
<section>
<p>तें प्रतिबिंब पाहोनि डोळां । मी म्हणोनि लाविजे 
टिळा ।</p>
<p>तेवीं देहाभिमानाचा सोहळा । जीवाच्या कपाळा आदळे 
॥ ८७ ॥</p>
</section>
<section>
<p>कां आपुलीचि उत्तरें । पडिसादें होतीं प्रत्युत्तरें 
।</p>
<p>तें मिथ्याचि परी साचोकारें । श्रवणीं अक्षरें 
उमटती ॥ ८८ ॥</p>
</section>
<section>
<p>निश्चळ दोराचें निजरूप । भ्रमें भासल्या प्रचंड 
सर्प ।</p>
<p>तो मिथ्या परी भयकंप । महाखटाटोप उपजवी ॥ ८९ ॥</p>
</section>
<section>
<p>यापरी असंत देहादिक । देहाभिमानें जीवासी देख ।
</p>
<p>जन्ममरणावर्त अनेक । आकल्प दुःख भोगवी ॥ ९० ॥</p>
</section>
<section>
<p>‘आत्म्स्यापासोनि देहादि भेद । उपजल हें बोलें 
वेद ।</p>
<p>वेदरूपें तूं प्रसिद्ध । मिथ्या वेदवाद घडे केवीं’ 
॥ ९१ ॥</p>
</section>
<section>
<p>ऐसा उद्धवाचा आवांका । वेदवादाची आशंका ।</p>
<p>समूळ कळली यदुनायका । तेंचि उत्तर देखा देतसे ॥ ९२ 
॥</p>
</section>
<blockquote>
<section>
<p><br/></p>

<p>आत्मैव तदिदं मिश्वं सृज्यति प्रभुः ।</p>
<p>त्रा‌अतो त्राति विश्वात्मा ह्रियते हरतीश्वरः ॥ ६ ॥</p>
</section>
</blockquote>
<blockquote>
<section>
<p>तस्मान्नह्यात्मनोऽन्यस्मदन्यो भावो निरूपितः ।</p>
<p>निरूपितेयं त्रिविधा निर्मूला भातिरात्मनि ।</p>
<p><br/></p>
</blockquote>

<section>
<p>प्रपंच प्रत्यक्ष विद्यमान । तेणें भेदयुक्त झालें 
मन ।</p>
<p>तेथ बोधी माझें वेदवचन । प्रपंच अभिन्न निजात्मता 
॥ ९३ ॥</p>
</section>
<section>
<p>मूळीं ऊंसचि बीजीं विरुढे । तो ऊंसपणें कांडा चढे 
।</p>
<p>तेवीं प्रपंच वस्तुयोगें वाढे । वाडेंकोडें तद्‌रूप 
॥ ९४ ॥</p>
</section>
<section>
<p>जैसें सोनियाचें झालें लेणें । तें वर्तत सोनेपणें 
।</p>
<p>लेणें मोडलियाही सोनें । सोनेंपणें स्वतःसिद्ध 
॥ ९५ ॥</p>
</section>
<section>
<p>तिळाची पुतळी केली । ते तिळावयवीं शोभे आली ।</p>
<p>ते मोडितां न मोडितां भली । असे संचली तिळरूप ॥ ९६ 
॥</p>
</section>
<section>
<p>तेवीं उत्पत्ति स्थिति निदान । प्रपंचासी होता 
जाण ।</p>
<p>तेथ आदि मध्य अवसान । वस्तु परिपूर्ण संचली ॥ ९७ 
॥</p>
</section>
<section>
<p>जें एथ भासलें चराचर । तें मी आत्माचि साचार ।</p>
<p>मजवेगळा जगासी थार । अणुमत्र असेना ॥ ९८ ॥</p>
</section>
<section>
<p>एवं सृज्य आणि सृजिता । पाल्य आणि प्रतिपाळिता ।
</p>
<p>संहार आणि संहर्ता । मी एकात्मता भगवंत ॥ ९९ ॥</p>
</section>
<section>
<p>एथ उत्पत्ति स्थिति निधन । त्रिविधरूपें प्रपंच 
भिन्न ।</p>
<p>या सर्वांसी मी अधिष्ठान । मजवेगळें जाण असेना ॥ 
१०० ॥</p>
</section>
<section>
<p>प्रपंच मजवरी आभासे । परी मी प्रपंचामाजीं नसें 
।</p>
<p>जेवीं मृगजळाचेनि रसें । सूर्य काळवशें भिजेना 
॥ १ ॥</p>
</section>
<section>
<p>त्रिविध प्रपंचाचें जाळ । मजवरी दिसे हें निर्मूळ 
।</p>
<p>जेवीं गगन भासे सुनीळ । परी तेथ अळुमाळ नीळिमा नाहीं 
॥ २ ॥</p>
</section>
<section>
<p>‘जग प्रत्यक्ष डोळां दिसे । तें निर्मूळ म्हणसी 
कैसे’ ।</p>
<p>हे आशंका मानिसी मानसें । ऐक अनायासें तो बोध ॥ ३ 
॥</p>
</section>
<blockquote>
<section>
<p><br/></p>

<p>इदं गुणमयं विद्धि त्रिविधं मायया कृतम्‌ ॥ ७ ॥</p>
</section>
</blockquote>
<blockquote>
<section>
<p>एतद्विद्वान्मदुदितं ज्ञानविज्ञाननैपुणम्‌ ।</p>
<p>नचिन्दति न च स्तौति लोके चरति सूर्यवत्‌ ॥ ८ ॥</p>
<p><br/></p>
</section>
</blockquote>
<section>


<p>अध्यात्म अधिदैव अधिभूत । हें त्रिविध जग मायाकृत 
।</p>
<p>नसतें मजमाजीं आभासत । जाण निश्चित त्रिगुणात्मक 
॥ ४ ॥</p>
</section>
<section>
<p>उद्धवा चिथ्या म्हणोनि तूं एथ । झणें होशी उपेक्षायुक्त 
।</p>
<p>येणें मद्वाक्यें साधुसंत । ज्ञानविज्ञानार्थ 
पावले ॥ ५ ॥</p>
</section>
<section>
<p>प्रपंचाचें मिथ्या भान । तेंचि ज्ञानांचे मुख्य 
ज्ञान ।</p>
<p>येणें ज्ञानें जो सज्ञान । तोचि समान सर्वांभूतीं 
॥ ६ ॥</p>
</section>
<section>
<p>यालागीं हूतांचे गुणागुण । कदा न वदे निंदास्तवन 
।</p>
<p>सूर्याचे परी जाणा । विचरे आपण समसाम्यें ॥ ७ ॥</p>
</section>
<section>
<p>बदरिकाश्रम उत्तरदेशीं । सेतुबंध दक्षिणेसी ।</p>
<p>सूर्य संमुख सर्वांसी । विमुखता त्यासी असेना ॥ 
८ ॥</p>
</section>
<section>
<p>सूर्य संमुख पूर्वेच्यांसी । तोचि विमुख पश्चिमेच्यांसी 
।</p>
<p>नहीं तेवीं मी सर्वत्र सर्वांसी । विमुखता मजसी 
असेना ॥ ९ ॥</p>
</section>
<section>
<p>सामर्थें तम दवडूनि जाण । भूतांसी सूर्य भेटे आपण 
।</p>
<p>तेविं जगाचे दवडूनि दोषगुण । साधुसज्जन विचरती 
॥ ११० ॥</p>
</section>
<section>
<p>जें हें बोलिलें ज्ञानलक्षण । तेंचि सिद्धांचें 
पूर्णपण ।</p>
<p>मुमुक्षीं हें अनुसंधान । सावधान साधावें ॥ ११ ॥</p>
</section>
<section>
<p>हेंचि पाविजे जिजज्ञान । तेचि अर्थींचें साधन ।
</p>
<p>उद्धवालागीं श्रीकृष्ण । स्वमुखें आपण सांगत ॥ 
१२ ॥</p>
</section>
<blockquote>
<section>
<p><br/></p>

<p>प्रत्यक्षेणानुमानेन निगमेनात्मसंविदा ।</p>
<p>आद्यन्तवदसञ्ज्ञात्वा निःसङ्गो विचरेदिह ॥ ९ ॥</p>
<p><br/></p>
</section>
</blockquote>
<section>


<p>जे जन्मोनि नाशवंत । ते सर्वही जाण असंत ।</p>
<p>आसक्ति सांडोनियां तेथ । उदास विरक्त वर्तावें 
॥ १३ ॥</p>
</section>
<section>
<p>सटावल्याचें बारसें । कोणी न करिती उल्हासें ।</p>
<p>नश्वर देह वाढतां तैसें । मूर्ख मानसे सुखावती ॥ 
१४ ॥</p>
</section>
<section>
<p>उत्पत्तिविनाशलक्षण । त्याचें देव सांगतो प्रमाण 
।</p>
<p>नित्य भूतांचें जन्ममरण । देखिजे आपण ‘प्रत्यक्ष’ 
॥ १५ ॥</p>
</section>
<section>
<p>‘अनुमान’ करितां साचार । जें जें दिखिजे साकार ।
</p>
<p>मेरुपृथ्व्यादि आकार । होती नश्वर प्रळयांतीं ॥ 
१६ ॥</p>
</section>
<section>
<p>येचि अर्थीं वेदोक्ती । नाशवंत अष्टधा प्रकृति 
।</p>
<p>जीवभाव नासे गा प्रांतीं । गर्जती श्रुती येणें 
अर्थें ॥ १७ ॥</p>
</section>
<section>
<p>एथ आपुलाही अनुभव असे । जड विकारी तें तें नासे ।
</p>
<p>हें कळत असे गा आपैसें । जग अनायासें नश्वर ॥ १८॥</p>
</section>
<section>
<p>वडील निमाले देखती । पुत्रपौत्र स्वयें संस्कारिती 
।</p>
<p>तरी स्वमृत्यूची चिंता न करिती । पडली भ्रांती देहलोभें 
॥ १९ ॥</p>
</section>
<section>
<p>पुत्र पितरां पिंडदान देती । उत्तम गति त्यांची 
चिंतिती ।</p>
<p>आपुली गति न विचारितीं । नश्वर आसक्ती देहलोभें 
॥ १२० ॥</p>
</section>
<section>
<p>आत्मा केवल प्रकाशघन । प्रपंच जड मूढ अज्ञान ।</p>
<p>हें ऐकोनि उद्धवें आपण । देवासी प्रश्न पूसतु ॥ २१ 
॥</p>
</section>
<blockquote>
<section>
<p><br/></p>
<cite><p>उद्धव उवाच</p></cite>
<p>नैवात्मनो न देहस्य संसृतिर्द्रश्ययोः ।</p>
<p>अनात्मस्वदृशोरीश कस्य स्यादुपलभ्यते ॥ १० ॥</p>
<p><br/></p>
</section>
</blockquote>
<section>


<p>आत्मा नित्यमुक्त चिद्घन । त्यासी न घडे भवबंधन 
।</p>
<p>देह जड मूढ अज्ञान । त्यासी संसार जाण घडेना ॥ २२ 
॥</p>
</section>
<section>
<p>एथ भवबंधन हृषीकेशी । सांग पां बाधक कोणासी ।</p>
<p>जरी तूं संसार नाहीं म्हणसी । तो प्रत्यक्ष जगासी 
जडलासे ॥ २३ ॥</p>
</section>
<section>
<p>आत्म्यासी विचारितां जाण । भवबंधा न दिसे स्थान 
।</p>
<p>येचि अर्थींचें न घडतेपण । उद्धव आपण सांगत ॥ २४ 
॥</p>
</section>
<blockquote>
<section>
<p><br/></p>

<p>आत्माव्ययोऽगुणः शुद्धः स्वयंज्योतिनरावृतः ।</p>
<p>अग्निवद्दरुवदचिद्देहः कस्येह संसृतिः ॥ ११ ॥</p>
<p><br/></p>
</section>
</blockquote>
<section>


<p>आत्मा चिद्‌रूप अविनाशी । गुण निर्गुण नातळे ज्यासी 
।</p>
<p>कर्माकर्मपापपुण्यासी । ठाव त्यापाशीं असेना ॥ 
२५ ॥</p>
</section>
<section>
<p>परादिवाचा नव्हे उच्चार । यालागीं म्हणीपें ‘परात्पर’ 
।</p>
<p>प्रकृतिगुणीं अविकार । प्रकृतिपर परमात्मा ॥ २६ 
॥</p>
</section>
<section>
<p>जयाच्या स्वप्रकाशदीप्तीं । रविचंद्रादि प्रकाशती 
।</p>
<p>प्रकाशे त्रिजगती । तेजोमूर्ती परमात्मा ॥ २७ ॥</p>
</section>
<section>
<p>ऐशिया आत्म्याच्या ठायीं । भवबंधन न लगे कांहीं 
।</p>
<p>सूर्य बुडे मृगजळाच्या डोहीं । तैं आत्म्यासी पाहीं 
भवबंध ॥ २८ ॥</p>
</section>
<section>
<p>खद्योततेजें सूर्य जळे । बागुलाभेणें काळ पळे ।
</p>
<p>मुंगीचेनि पांखबळें । जैं उडे सगळें आकाश ॥ २९ ॥</p>
</section>
<section>
<p>वारा आडखुळीला आडीं पडे । जैं थिल्लरामाजीं मेरु 
बुडे ।</p>
<p>तरी भवबंध आत्म्याकडे । सर्वथा न घडे गोविंदा ॥ १३० 
॥</p>
</section>
<section>
<p>देहाकडे भवबंधन । मूर्खही न मानिति जाण ।</p>
<p>देह जड मूढ अज्ञान । त्यासी भवबंधन कदा न घडे ॥ ३१ 
॥</p>
</section>
<section>
<p>जैं दगडाचें पोट दुखे । कोरडें काष्ठ चरफडी भुकें 
।</p>
<p>तैं देहाकडे यथासुखें । भवबंध हरिखे लागता ॥ ३२ ॥</p>
</section>
<section>
<p>जैं दोगरासी तरळ भरे । मृत्तिका नाहाणालागीं झुरे 
।</p>
<p>कोळसेनि काळें होय अंधारें । तैं भवबंधभारें देह 
दाटे ॥ ३३ ॥</p>
</section>
<section>
<p>म्हणसी देहात्मसंगतीं । घडे भवबंधाची प्राप्ती 
।</p>
<p>विचारितां तेही अर्थीं । न घडे श्रीपति तें ऐक ॥ 
३४ ॥</p>
</section>
<section>
<p>आत्मास्वप्रकाश महावन्ही । देह तो जड मूढ काष्ठस्थानीं 
।</p>
<p>तो मिळतां आत्ममिळणीं । सांडी जाळूनि तत्काळ ॥ ३५ 
॥</p>
</section>
<section>
<p>जैं अग्निमाजीं संवादें । कापूर आठ प्रहर नांदे 
।</p>
<p>तैं देहात्मनिजसंबंधें । देह भवबंधें नांदता ॥ 
३६ ॥</p>
</section>
<section>
<p>म्हणसी काष्ठामाजीं अग्नि असे । परी तो काष्ठचि 
हो‍ऊनि नसे ।</p>
<p>मथूनि काढिल्या निजप्रकाशें । जाळी अनायासें काष्ठतें 
॥ ३७ ॥</p>
</section>
<section>
<p>तेवीं आत्मा देहामाजीं असे । परी तो देहचि हो‍ऊनि 
नसे ।</p>
<p>देहप्रकाशक चिदंशे । भवबंधपिसें त्या न घडे ॥ ३८ 
॥ आशंका ॥</p>
</section>
<section>
<p>म्हणशी ‘आत्म्याचे निजसंगतीं । जैं कळोनि जाय भूतव्यक्ती 
।</p>
<p>तैं भूतांची वर्तती स्थिती । कैशा रीतीं’ तें ऐक 
॥ ३९ ॥</p>
</section>
<section>
<p>छायामंडपीं दीप प्रकाशी ॥ नाचवी कागदांच्या बाहुल्यासी 
।</p>
<p>तेच लावितां दीपासी । जाळी अनायासीं त्या व्यक्तीं 
॥ १४० ॥</p>
</section>
<section>
<p>तेवीं आत्म्याचे स्वसत्तशक्तीं । भूतें दैवयोगें 
वर्तती ।</p>
<p>स्वयंभू झाल्या आत्मस्थिती । भूतव्यक्ती उरेना 
॥ ४१ ॥</p>
</section>
<section>
<p>करितां आत्म्याचें अनुसंधान । संसाराचें नुरे भान 
।</p>
<p>तेथ भूताकृति भिन्नभिन्न । कैंच्या जाण अतिबद्ध 
॥ ४२ ॥</p>
</section>
<section>
<p>यापरी भवबंधन । मज पाहतां मिथ्या जाण ।</p>
<p>भवबंधालागीं स्थान । नेमस्त जाण असेना ॥ ४३ ॥</p>
</section>
<section>
<p>आत्म्याच्या ठायीं ना देहीं । उभयसंबंधींही नाहीं 
।</p>
<p>भवबंध मिथ्या पाहीं । त्यासी ठावो कोठेंही असेना 
॥ ४४ ॥</p>
</section>
<section>
<p>कोपों नको श्रीकृष्णनाथा । माझेनि निजनिर्धारे 
पाहतां ।</p>
<p>भवबंध मिथ्या तत्त्वतां । निश्चयें चित्ता मानलें 
॥ ४५ ॥</p>
</section>
<section>
<p>ऐकोनि उद्धवाचें वचन । हरिखें वोसंडला श्रीकृष्ण 
।</p>
<p>माझा उद्धव झाला सज्ञान । निजत्मखूण पावला ॥ ४६ ॥</p>
</section>
<section>
<p>सत्य मिथ्या भवबंधन । ऐकोनि उद्धवाचें वचन ।</p>
<p>परमानंदें डोले श्रीकृष्ण । जीवें निंबलोण करूं 
पाहे ॥ ४७ ॥</p>
</section>
<section>
<p>आत्म्यास भवबंध नाहीं । शेखींन दिसे देहाच्या ठायीं 
।</p>
<p>हा विवेक नेणिजे जिंहीं । त्यासी भवबंध पाहीं हरि 
सांगे ॥ ४८ ॥</p>
</section>
<blockquote>
<section>
<p><br/></p>
<cite><p>श्रीभगवानुवाच</p></cite>
<p>यावद्देहेन्द्रियप्राणैः आत्मनः सन्निकर्षणम्‌ ।</p>
<p>संसार फलवांस्तावद्‌ अपार्थोऽप्यविवेकिनः ॥ १२ ॥</p>
<p><br/></p>
</section>
</blockquote>
<section>


<p>जो वर्णाश्रमांहीपरता । जो बंधमोक्ष अलिप्तता ।
</p>
<p>जो देहद्वंद्वा नातळता । तो उद्धवहितार्था हरि 
बोले ॥ ४९ ॥</p>
</section>
<section>
<p>मी कृश स्थूळ गौर श्याम । हे देहाचे ‘देहधर्म’ ।</p>
<p>मी काणा मुका बहिरा परम । हे ‘इंद्रियधर्म’ इंद्रियांचे 
॥ १५० ॥</p>
</section>
<section>
<p>क्षुधातृषादि अनुक्रम । हा प्रणांचा ‘प्राणधर्म’ 
।</p>
<p>कामक्रोधलोभादि संभ्रम । हा ‘मनोधर्म’ मनाचा ॥ 
५१ ॥</p>
</section>
<section>
<p>सत्त्वगुणाची ‘जागृती’ । रजोगुणें ‘स्वप्नस्फूर्ती’ 
।</p>
<p>तमोगुणें जाड्य ‘सुषुप्ती’ । जाण निश्चितीं देहयोगें 
॥ ५२ ॥</p>
</section>
<section>
<p>देहासी येतां मरण । ‘मी मेलों’ म्हणे तो आपण ।</p>
<p>देहासी जन्म होतां जाण । जन्मलेपण स्वयें मानीं 
॥ ५३ ॥</p>
</section>
<section>
<p>इंद्रिये विषयो सेविती । ते म्यां सेविले मानी निश्चितीं 
।</p>
<p>स्वर्गनरकभोगप्राप्ती । सत्य मानिती देहात्मता 
॥ ५४ ॥</p>
</section>
<section>
<p>अन्न आकांक्षी प्राण । त्यातें भक्षी हुताशन ।</p>
<p>तत्साक्षी चिदात्मा आपण । म्हणे म्यां अन्न भक्षीलें 
॥ ५५ ॥</p>
</section>
<section>
<p>हे अवघे माझे धर्मं । ऐसा आत्म्यासी जंव दृढ भ्रम 
।</p>
<p>तंव मिथ्याचि अतिदुर्गम । संसार विषम भ्रमें भोगी 
॥ ५६ ॥</p>
</section>
<section>
<p>त्या भोगाचें फळ गहन । अविश्रम जन्ममरण ।</p>
<p>स्वर्गनरक पापपुण्य । भ्रमें आपण सत्य मानी ॥ ५७ 
॥</p>
</section>
<section>
<p>संसार मूळीं निमूळ । तोही भ्रमफळें सदाफळ ।</p>
<p>जो कां अविवेक्यां अतिप्रबळ । सर्वकाळ फळलासे ॥ 
५८ ॥</p>
</section>
<section>
<p>जेथ सत्य अर्थं नाहीं । तो ‘अनर्थ’ म्हणिजे पाहीं 
।</p>
<p>त्याचा फळभोग तोही । बाळबागुलन्यायीं भोगावा ॥ 
५९ ॥ आशंका ॥</p>
</section>
<section>
<p>‘गगनकमळांची माळा । जैं वंध्यापुत्र घाली गळां 
।</p>
<p>तैं संसारभोगाचा सोहळा । आत्म्याच्या जवळां देखिजे 
॥ १६० ॥</p>
</section>
<section>
<p>ऐसें न घडतें केवीं घडे’ । तेचि अर्थींचें वाडेंकोडें 
।</p>
<p>श्रीकृष्ण उद्धवापुढें । निजनिवाडें सांगत ॥ ६१ 
॥</p>
</section>
<blockquote>
<section>
<p><br/></p>
<p>अर्थे ह्यविद्यमानेऽपि संसृतिर्न निवर्तते ।</p>
<p>ध्यायतो विषयानस्य स्वप्नेऽनर्थागमो यथा ॥ १३ ॥</p>
<p><br/></p>
</section>
</blockquote>
<section>


<p>सत्यार्थ नसतांही संसार । निवर्तेना अतिदुर्धर 
।</p>
<p>येचि अर्थींचा विचार । निजनिर्धार अवधारीं ॥ ६२ 
॥</p>
</section>
<section>
<p>वंध्यापुत्राचिया ऐसें । संसारा सत्यपण नसे ।</p>
<p>सत्य म्हणों तरी हा नासे । काळवशें सहजेंचि ॥ ६३ 
॥</p>
</section>
<section>
<p>संसार जैं सत्य होता । तैं ब्रह्मज्ञानेंही न नासता 
।</p>
<p>हा संतासंत नये म्हणतां । अनिर्वाच्या कथा पैं याची 
॥ ६४ ॥</p>
</section>
<section>
<p>अविचारितां याचें कोड । अविवेकें हा अतिगोड ।</p>
<p>विषयध्यानें वाढे रूढ । संकल्प सदृढ मूळ याचें ॥ 
६५ ॥</p>
</section>
<section>
<p>हा नसतचि परी आभासे । निद्रिता स्वप्नीं अनर्थपिसें 
।</p>
<p>तेवीं संसार मायावशें । विषय आभासें भोगवी ॥ ६६ ॥</p>
</section>
<section>
<p>जंव जंव विषयसेवन । तंव वाढे विषयध्यान ।</p>
<p>विषयध्यासें भवबंधन । सदृढ जाण उद्धवा ॥ ६७ ॥</p>
</section>
<section>
<p>विषयसेवनें भवबंधन । जीवासी झालें दृढ पूर्ण ।</p>
<p>तैं जीवन्मुक्तासी विषयभान । दैवयोगें जाण दिसताहे 
॥ ६८ ॥</p>
</section>
<section>
<p>‘जीवनमुक्तासी विषयप्राप्ती । तेणें बुडाली त्याची 
मुक्ती’ ।</p>
<p>ऐशी आशंका न धरीं चित्तीं । तेंचि श्रीपति विशद सांगे 
॥ ६९ ॥</p>
</section>
<blockquote>
<section>
<p><br/></p>
<p>यथा ह्यप्रतिबुद्धस्य प्रस्वापो बह्वनर्थभृत्‌ ।</p>
<p>स एव प्रतिबुद्धस्य न वै मोहाय कल्पते ॥ १४ ॥</p>
<p><br/></p>
</section>
</blockquote>
<section>


<p>सज्ञान आणि अज्ञान । यांसी जें विषयसेवन ।</p>
<p>त्यांचा अनुभव भिन्नभिन्न । तेंही लक्षण अवधारीं 
॥ १७० ॥</p>
</section>
<section>
<p>जेवीं स्वप्नींची विषयप्राप्ती । स्वप्नस्थ साचचि 
मानती ।</p>
<p>तेचि विषय जागृतीं स्फुरती । परी सत्यप्रतीति त्यां 
नाहीं ॥ ७१ ॥</p>
</section>
<section>
<p>तेवीं अज्ञानां विषयसेवन । तेणें विषयासक्त होय 
मन ।</p>
<p>तेंचि मुक्तांप्रति विषय जाण । मिथ्या दर्शन विषयांचें 
॥ ७२ ॥</p>
</section>
<section>
<p>नटनट्य-लोकाचारीं । संपादी स्त्रीपुरुषव्यवहारीं 
।</p>
<p>मुक्तासी तैशी परी । गृहदारीं नांदता ॥ ७३ ॥</p>
</section>
<section>
<p>कां लेंकरांच्या खेळाप्रती । तुळसीदळें घे‌ऊनि 
हातीं ।</p>
<p>वडे मांडे क्षीर तूप म्हणती । एकीं कल्पिती अनेकत्व 
॥ ७४ ॥</p>
</section>
<section>
<p>तेवीं जीवन्मुक्तांसी देख । जगीं विषयो अवघा एक 
।</p>
<p>त्यासी नानात्वें भाविती लोक । परी तो अनेक देखेना 
॥ ७५ ॥</p>
</section>
<section>
<p>दृढ धरोनि देहाभिमान । ‘मी माझें’ जें विषयस्फुरण 
।</p>
<p>तेंच भवबंधाचें कारण । विशद श्रीकृष्ण सांगत ॥ ७६ 
॥</p>
</section>
<blockquote>
<section>
<p><br/></p>
<p>शोकहर्षभयक्रोधलोभमोहस्पृहादयः ।</p>
<p>अहंकारस्य दृश्यन्ते जन्ममृत्युश्च नात्मनः ॥ १५ ॥</p>
<p><br/></p>
</section>
</blockquote>
<section>


<p>देहाभिमानाचें पोटीं । अनेक दुःखांचिया कोटी ।</p>
<p>त्यांची संकळितें गुणगोठी । कृष्ण जगजेठी सांगत 
॥ ७७ ॥</p>
</section>
<section>
<p>देहाभिमानाचें कार्य एथ । अद्वैतीं वाढवी द्वैत 
।</p>
<p>इष्टानिष्टीं समस्त । जग व्याप्त तेणें कीजे ॥ ७८ 
॥</p>
</section>
<section>
<p>नश्वरा इष्टाचा नाश देख । तेणें देह‍अहंता मानी 
दुःख ।</p>
<p>या नांव गा ‘शोक’ । सकळही लोक मानिती ॥ ७९ ॥</p>
</section>
<section>
<p>नश्वर विषयांची प्राप्ती । तेथें आल्हाद उपजे चित्तीं 
।</p>
<p>त्या नांव ‘हर्ष’ म्हणती । जाण निश्चितीं उद्धवा 
॥ १८० ॥</p>
</section>
<section>
<p>बळी मिळोनि समर्थ । आप्त विषयो विभांडूं पाहात ।
</p>
<p>तेणे कासावीस होय चित्त । ‘भय’ निश्चित या नांव ॥ 
८१ ॥</p>
</section>
<section>
<p>आप्तकामाचें अवरोधन । ज्याचेनि अणुमात्र होय जाण 
।</p>
<p>त्याचें करूं धांवे हनन । ‘क्रोध’ संपूर्ण त्या 
नांव ॥ ८२ ॥</p>
</section>
<section>
<p>गांठी झाल्याही धनकोडी । कवडी वेंचितां प्राण सोडी 
।</p>
<p>या नांव ‘लोभाची’ बेडी । कृपण-परवडी पुरुषाची ॥ ८३ 
॥</p>
</section>
<section>
<p>कर्माकर्म हिताहित । इष्टानिष्ट नाठवी चित्त ।</p>
<p>विवेकशून्य स्तब्धता प्राप्त । ‘मोह’ निश्चित या 
नांव ॥ ८४ ॥</p>
</section>
<section>
<p>नित्य करितां विषयसेवन । मनीं विषय‍इच्छा गहन ।
</p>
<p>अखंड विषयांचें ध्यान । ‘स्पृहा’ जाण ती नांव ॥ ८५ 
॥</p>
</section>
<section>
<p>इत्यादि हे नाना गुण । अथवा कां जन्ममरण ।</p>
<p>आत्म्यासी संबंध नाहीं जाण । हें देहाभिमान स्वयें 
भोगी ॥ ८६ ॥</p>
</section>
<section>
<p>जागृति आणि देखिजे स्वप्न । तेथ वसे देहाभिमान ।
</p>
<p>ते ठायीं हे दिसती गुण । सुषुप्तीस जाण गुण नाहीं 
॥ ८७ ॥</p>
</section>
<section>
<p>जेथ वृत्ति निरभिमान । तेथ जन्ममरणादि हे गुण ।</p>
<p>सर्वथा नुठती जाण । गुणासी कारण अभिमान ॥ ८८ ॥</p>
</section>
<section>
<p>जळीं स्थळीं वायु झगटी । जळीं तरंग स्थळीं नुठी ।
</p>
<p>तैं तरंगता जळाचे पोटीं । तेंवी शोकादि गुणकोटी 
अहंतेमाजीं ॥ ८९ ॥</p>
</section>
<section>
<p>बद्धता झाली अहंकारासी । म्हणसी मुक्ति व्हावी 
त्यासी ।</p>
<p>ते अहंता लागली जेवासी । तेंचि हृषीकेशी सांगत ॥ 
१९० ॥</p>
</section>
<section>
<p>अंत्यजाचा विटाळ ज्यासी । गंगास्न्नानें शुद्धत्व 
त्यासी ।</p>
<p>तें गंगास्न्नान अंत्यजासी । शुद्धत्वासी अनुपयोगी 
॥ ९१ ॥</p>
</section>
<section>
<p>तेवीं अहंता जडली जीवासी । ते त्यागितां मुक्तत्व 
त्यासी ।</p>
<p>परी मुक्तत्व अहंकारासी । कल्पांतेंसी घडेना ॥ 
९२ ॥</p>
</section>
<blockquote>
<section>
<p><br/></p>

<p>देहेन्द्रियप्राणमनोऽभिमानो</p>
<p>जीवोऽन्तरात्मा गुणकर्ममूर्तिः ।</p>
<p>सूत्रं महानित्युरुधेव गीतः</p>
<p>संसार आधावति कालतन्त्र ॥ १६ ॥</p>
<p><br/></p>
</section>
</blockquote>
<section>


<p>अनंत अपार ज्ञानघन । मायातीत आत्मा पूर्ण ।</p>
<p>तोचि झाला मायेचें अधिष्ठान । ‘अंतरात्मा’ जाण 
यालागीं म्हणिपे ॥ ९३ ॥</p>
</section>
<section>
<p>माया व्यापूनि अपार । यालागीं बोलिजे ‘परमेश्वर’ 
।</p>
<p>मायानियंता साचार । यालागी ‘ईश्वर’ म्हणिपे तो 
॥ ९४ ॥</p>
</section>
<section>
<p>तोचि अविद्येमाजीं प्रतिबिंबला । यालागीं ‘जीव’ 
हें नाम पावला ।</p>
<p>तोचि देहाध्यासें प्रबळला । ‘अहंकार’ झाला या हेतू 
॥ ९५ ॥</p>
</section>
<section>
<p>तो संकल्पविकल्प‍उपाधीनें । स्वयें हो‍ऊनि ठेला 
‘मन’ ।</p>
<p>त्यासी मनासी करावया गमन । ‘दशेंद्रियें’ जाण तोचि 
झाला ॥ ९६ ॥</p>
</section>
<section>
<p>त्या इंद्रियाचा आधार । सुखदुःखभोगांचा निकर ।</p>
<p>पापपुण्याचा चमत्कार । ‘देहाचा आकार’ तोचि झाला 
॥ ९७ ॥</p>
</section>
<section>
<p>त्या देहाचें जें कारण । ‘सत्व-रजोतमगुण’ ।</p>
<p>ते तीन्ही गुण जाण । तोचि आपण स्वयें झाला ॥ ९८ ॥</p>
</section>
<section>
<p>गुणक्षोभाचें निजवर्म । झाला ‘पंचविषय’ परम ।</p>
<p>विषयभोगादि क्रिया कर्म । स्वयें ‘स्वधर्म’ हो‍ऊनि 
ठेला ॥ ९९ ॥</p>
</section>
<section>
<p>तिनी गुणांचें जन्मकारण । झाला ‘महत्तत्व-सूत्रप्रधान’ 
।</p>
<p>एवं संसार अवघा जाण । ईश्वर आपण स्वयें झाला ॥ २०० 
॥</p>
</section>
<section>
<p>त्या संसाराची आधावती । गुणसाम्यें तोचि ‘प्रकृति’ 
।</p>
<p>तेथ उत्पत्तिस्थिति-प्रळयार्थी । क्षोभिकाशक्ति 
‘काळ’ तो झाला ॥ १ ॥</p>
</section>
<section>
<p>तो काळ आपल्या सत्ताशक्तीं । उपजवी पाळी संहारी 
अंतीं ।</p>
<p>ऐशा पुनःपुनः आवृत्ती । जेणें किती करवीत ॥ २ ॥</p>
</section>
<section>
<p>एवं संसार तो ब्रह्मस्फूर्ति । लीलाविग्रहें साकारस्थिती 
।</p>
<p>मी विश्वेश्वर विश्वमूर्ती । बहुधा व्यक्ती मी 
एक ॥ ३ ॥</p>
</section>
<section>
<p>यालागीं जो जो पदार्थ दिसे । तेणें तेणें रूपें आत्मा 
भासे ।</p>
<p>मजवेगळा पदार्थ नसें । हें मानी विश्वासें तो धन्य 
॥ ४ ॥</p>
</section>
<section>
<p>मीचि एक बहुधा व्यक्ती । वेदही साक्षी येचि अर्थीं 
।</p>
<p>‘विश्वतश्चक्षु’ या वेदोक्तीं । श्रुति मज गाती 
सर्वदा ॥ ५ ॥</p>
</section>
<section>
<p>ऐसें असतां नवल कैसें । जीव भुलला कल्पनावशें ।</p>
<p>अहतां वाढवी देहाध्यासें । तो म्हणे देव न दिसे तिहीं 
लोकीं ॥ ६ ॥</p>
</section>
<section>
<p>सत्य मानूनि भेदभान । जीव झाला अति‌अज्ञान ।</p>
<p>भुलला आपण्या आपण । देहाभिमान दृढ झाला ॥ ७ ॥</p>
</section>
<section>
<p>देहाभिमानाचें दृढपणा । तेंचि ‘बद्धतेचें लक्षण’ 
।</p>
<p>देहाभिमानाचें निरसन । ‘मुक्तता’ जाण ती नांव ॥ 
८ ॥</p>
</section>
<section>
<p>समूळ मिथ्या देहाभिमान । मिथ्या भेदाचें भवभान 
।</p>
<p>त्याचें आद्यंत निर्दळण । होतें लक्षण हरि सांगे 
॥ ९ ॥</p>
</section>
<blockquote>
<section>
<p><br/></p>

<p>अमूलमेतद्‌ बहुरूपरूपितं</p>
<p>मनोवचःप्राणशरीरकर्म ।</p>
<p>ज्ञानासिनोपासनया शितेन</p>
<p>च्छित्वा मुनिर्गां विचरत्यतृष्णः ॥ १७ ॥</p>
<p><br/></p>
</section>
</blockquote>
<section>


<p>भेदरूपें भवभान । मनसा वाचा कर्म प्राण ।</p>
<p>देहद्वयाचें जें स्फूरण । तें निर्मूळ जाण उद्धवा 
॥ २१० ॥</p>
</section>
<section>
<p>भेदें बहुरूप भवपटळ । विचारितां तें निर्मूळ ।</p>
<p>विचित्र भासावया भवजाळ । आत्म्यावेगळें स्थळ असेना 
॥ ११ ॥</p>
</section>
<section>
<p>आत्म्याहूनि संसार भिन्नं । म्हणती ते केवळ अज्ञान 
।</p>
<p>त्यांसी बहुरूपें भवभान । देहभिमान वाढवी ॥ १२ ॥</p>
</section>
<section>
<p>त्यादेहाभिमानाचे पोटीं । कर्माकर्मांची आटाटी 
।</p>
<p>जन्ममरणांचिया कोटी । दुःख संकटीं जीव भोगी ॥ १३ 
॥</p>
</section>
<section>
<p>ऐसा दुःखादाता देहाभिमान । समूळ जाणोनियां आपण 
।</p>
<p>त्याचें करावया निर्दळण । अनुतापी पूर्ण जो स्वयें 
होय ॥ १४ ॥</p>
</section>
<section>
<p>तेणें आचार्यौपास्ती । लाहोनि ज्ञानखड्‍गाची प्राप्ती 
।</p>
<p>गुरुवाक्यसाहणेप्रती । सतेजद्युती खड्‍ग केलें 
॥ १५ ॥</p>
</section>
<section>
<p>भववृक्षाचा समूळ कंद । देहाभिमान अतिसुबद्ध ।</p>
<p>अद्वैतसाधनें साधक शुद्ध । तेणें समूळ छेद करावा 
॥ १६ ॥</p>
</section>
<section>
<p>एवं छेदूनि देहाभिमान । उरलेनि आयुष्यें जाण ।</p>
<p>मही विचरती सज्जन । निरभिमान निजनिष्ठा ॥ १७ ॥</p>
</section>
<section>
<p>तेथ इच्छा निंदा द्वेष तृष्णा । सर्वथा नातळें पैं 
जाणा ।</p>
<p>मनचि मुकलें मनपणा । इच्छादि तृष्णा तेथ कैंची ॥ 
१८ ॥आशंका ॥</p>
</section>
<section>
<p>समूळ संसारनिर्दळण । करी ऐसें तें ज्ञान कोण ।</p>
<p>त्या ज्ञानासी कोण साधन । साधल्या ज्ञान फल काय ॥ 
१९ ॥</p>
</section>
<section>
<p>याचें समूळ श्रवण । उद्धवाचें वांछी मन ।</p>
<p>तें जाणोनियां श्रीकृष्ण । स्वयें निरूपण सांगत 
॥ २२० ॥</p>
</section>
<blockquote>
<section>
<p><br/></p>

<p>ज्ञानं विवेको निगमस्तपश्च</p>
<p>प्रत्यक्षमैतिह्यमथानुमानम्‌ ।</p>
<p>आद्यन्तयोरस्य यदेव केवलं</p>
<p>कालश्च हेतुश्च तदेव मध्ये ॥ १८ ॥</p>
<p><br/></p>
</section>
</blockquote>
<section>


<p>नित्यनित्यविवेक । या नांव ‘ज्ञान’ चोख ।</p>
<p>देहद्वयाचा प्रकाशक । आत्मा सम्यक जाणती ज्ञाते 
॥ २१ ॥</p>
</section>
<section>
<p>सेवावया स्वादरस-नव्हाळी । प्रथम उंसाचीं पानें 
साळी ।</p>
<p>मग ऊंस तोही बळें पिळी । तोही रस आळीं तैं शर्करा 
लाभे ॥ २२ ॥</p>
</section>
<section>
<p>तेहि शर्करा परिपाकबळें । तैं साखरचि केवळें ।</p>
<p>केळें आणि नारेळें । करिती नाना फळें मूळींच्या 
गोड्या ॥ २३ ॥</p>
</section>
<section>
<p>तेवीं स्थूळाचें निराकरण । लिंगदेहाचें उपमर्दन 
।</p>
<p>अहंकाराचें निर्दळण । करूनि पूर्ण ब्रह्म पावती 
ज्ञाते ॥ २४ ॥</p>
</section>
<section>
<p>तें ब्रह्म निर्गुण निराकार । तद्‌रूपें देखती 
चराचर ।</p>
<p>यापरी विवेकचतुर । वस्तूचा निर्धार जाणती ॥ २५ ॥</p>
</section>
<section>
<p>यापरी गा विचक्षण । जाणती वस्तूचें लक्षण ।</p>
<p>या नांव पैं ‘विवेकज्ञान’ । उद्धवा जाण निश्चित 
॥ २६ ॥</p>
</section>
<section>
<p>वस्तु निःशब्द निर्गण । तेथ जें श्रतिचें स्फुरण 
।</p>
<p>इत्थंभूत शब्दज्ञान । वेद तो जाण निगम माझा ॥ २७ 
॥</p>
</section>
<section>
<p>तो मी वेदरूप नारायण । यालागीं वेदवचन प्रमाण ।</p>
<p>श्रुत्यर्थ शब्दज्ञान । करी पावन पाठकां ॥ २८ ॥</p>
</section>
<section>
<p>जाणावया निजात्मस्वरूप । देहादि विषयांचा अनुताप 
।</p>
<p>जेणें साधक होती निष्पाप । या नांव ‘तप’ उद्धवा ॥ 
२९ ॥</p>
</section>
<section>
<p>अनुतापें दमितां मन । होय पापाचें क्षालन ।</p>
<p>तेव्हां श्रुत्यर्थे आपण । कल्पी ‘अनुमान’ वस्तूचें 
॥ २३० ॥</p>
</section>
<section>
<p>देह जड मूढ अचेतन । तेथ चेतनात्मक नारायण ।</p>
<p>देहाचें मानूनि मिथ्यापण । अद्वैतीं मन मुसावे 
॥ ३१ ॥</p>
</section>
<section>
<p>तें अद्वैतप्राप्तीचें लक्षण । अनन्यभावें आपण 
।</p>
<p>सद्गुरूसी रिघावें शरण । निरभिमान भावार्थें ॥ 
३२ ॥</p>
</section>
<section>
<p>सद्भावें अनन्यशरण । तो गुरुकृपा पावे आपण ।</p>
<p>पाहोनि अधिकारलक्षण । गुरु गुह्यज्ञान उपदेशी ॥ 
३३ ॥</p>
</section>
<section>
<p>‘सर्वही निष्टंक परब्रह्म’ । हें श्रुतिगुह्य उत्तमोत्तम 
।</p>
<p>एथ भाग्यें जो सभाग्य परम । त्यासाचि सुगम ठसावे 
॥ ३४ ॥</p>
</section>
<section>
<p>गुरुवचन पडतां कानीं । वृत्ति निजात्मसमाधानीं 
।</p>
<p>विनटोनि ठेली चिद्धनीं । सुखसमाधानीं स्वानंदें 
॥ ३५ ॥</p>
</section>
<section>
<p>तयासी पुढतीं साधन । अथवा कर्माचें कर्माचरण ।</p>
<p>तेथ बोलों शके कोण । वेदीं मौन घेतलें ॥ ३६ ॥</p>
</section>
<section>
<p>जेथ द्वंद्वाची निमाली निमाली स्फूर्ती । सकळ दुःखांची 
समाप्ती ।</p>
<p>देहीं विदेहवस्तुप्राप्ती । ‘प्रत्यक्ष’ म्हणती 
या नांव ॥ ३७ ॥</p>
</section>
<section>
<p>पुसूनियां विसरावा ठावो ठावो । आठवेंवीण नित्य 
आठवो ।</p>
<p>अखंड स्यरूपानुभवो । ‘प्रत्यक्ष’ पहा हो या नांव 
॥ ३८ ॥</p>
</section>
<section>
<p>मी आत्मा स्वानंदकंद । ऐसा अखंडत्वें परमानंद ।
</p>
<p>‘प्रत्यक्ष’ पदाचा हा निजबोध । स्वयें गोवींद बोलिला 
॥ ३९ ॥</p>
</section>
<section>
<p>हाचि बोध सभाग्याकडे । श्रवणमात्रें त्या आतुडे 
।</p>
<p>एका मननें जोडे । एका सांपडे निधिध्यासें ॥ २४० ॥</p>
</section>
<section>
<p>एकासी तो प्रत्यगावृत्तीं । हा बोध ठसावे चित्तीं 
।</p>
<p>एका माझिया अद्वैतभक्तीं । मी सगळा श्रीपति आतुडें 
॥ ४१ ॥</p>
</section>
<section>
<p>निजबोध साधावया पूर्ण । उद्धवा हें तों मुख्य साधन 
।</p>
<p>एवं साधलिया निजज्ञान । फळ कोण तें ऐक ॥ ४२ ॥</p>
</section>
<section>
<p>जो मी सृष्टि‌आदि अनंतु । नित्यमुक्तत्वें अहेतु 
।</p>
<p>तो मी भवमूळा मूळहेतु । सृष्टिसृजिता अच्युतु स्वलीला 
॥ ४३ ॥</p>
</section>
<section>
<p>तेथ रजोगुणाचिये स्थिती । स्त्रष्टरूपें मीचि पुढतीं 
।</p>
<p>अद्वैतीं दावीं अनेक व्यक्ती । सृष्टि‌उत्पत्तिकर्ता 
तो मी ॥ ४४ ॥</p>
</section>
<section>
<p>जैसें मूळेंवीण सफळ झाड । वाढविलें निजांगीं गोड 
।</p>
<p>तेवीं सृष्टिसंरक्षणीं कोड । मज निचाडा चाड प्रतिपालनीं 
॥ ४५ ॥</p>
</section>
<section>
<p>बुद्धिबळें एक काष्ठाचे पोटीं । तेथ राजा प्रधान 
पशु प्यादा उठी ।</p>
<p>त्यांसी पूर्वकर्म नाहीं गांठीं । तेवीं निष्कर्मे 
सृष्टिप्रकाशिता तो मी ॥ ४६ ॥</p>
</section>
<section>
<p>निष्कर्मे जग समस्त । सृजिता मीमांसकमत ।</p>
<p>ठकोनि ठेलें निश्चित । जग सदोदित निष्कर्मब्रह्म 
॥ ४७ ॥</p>
</section>
<section>
<p>जेवीं बुद्धिबळांचा खेळ । अचेतनीं युद्ध प्रबळ 
।</p>
<p>तेवीं लोकरक्षणीं कळवळ । सृष्टिप्रतिपाळ मी कर्ता 
॥ ४८ ॥</p>
</section>
<section>
<p>प्रकृतीच्या जडमूढ सारी । पुरुषाचेनि सचेतन निर्धारीं 
।</p>
<p>काळफांसे घे‌ऊनि करीं । खेळविता चराचरीं मी एक विष्णु 
॥ ४९ ॥</p>
</section>
<section>
<p>तेथ अचेतना झुंजारीं । न मरत्या महामारीं ।</p>
<p>एका जैत एक हारी । उभयपक्षांतरीं खेळविता मी ॥ २५० 
॥</p>
</section>
<section>
<p>सोंगटीं निमलियापाठीं । कवण पुण्यात्मा चढे वैकुंठीं 
।</p>
<p>कोण पडे नरकसंकटीं । तैसा जाण सृष्टीं बंधमोक्ष 
॥ ५१ ॥</p>
</section>
<section>
<p>तेवीं न मोडतां एकलेपण । त्या खेळाच्या ऐसें जाण 
।</p>
<p>जगाचें करीं मी पालन । दुजेंपण नातळतां ॥ ५२ ॥</p>
</section>
<section>
<p>दोराचा सर्पाकार । सबळ बळें मारी वीर ।</p>
<p>तैसा सृष्टीसी संहार । मी प्रळयरुद्र पैं कर्ता 
॥ ५३ ॥</p>
</section>
<section>
<p>स्वप्नीं भासलें जग संपूर्ण । तेथूनि जागा होतां 
आपण ।</p>
<p>स्वप्न निर्दळितां कष्ट कोण । तैसा मी जाण प्रळयकर्ता 
॥ ५४ ॥</p>
</section>
<section>
<p>सृष्टिसी उत्पत्ति स्थिति निदान । आत्मा आत्मत्वें 
अखंड पूर्ण ।</p>
<p>तेंचि स्वरूप सज्ञान । स्वानुभवें आपण हो‍ऊनि ठेलें 
॥ ५५ ॥</p>
</section>
<section>
<p>तें निजरूप झालों म्हणणें । हेंही बोलणें लाजिरवाणें 
।</p>
<p>तें स्वयंभ असतां ब्रह्मपणें । होणें न होणें भ्रममात्र 
॥ ५६ ॥</p>
</section>
<section>
<p>मिथ्या दोराचा सर्पाकार । भासतां तो असे दोर ।</p>
<p>निवर्तल्या सर्पभरभार । दोर तो दोर दोररूपें ॥ ५७ 
॥</p>
</section>
<section>
<p>तेवीं सृष्टीसी उत्पत्ति होतां । आत्मा जन्मेना 
तत्त्वतां ।</p>
<p>सृष्टीचा प्रतिपाळकर्ता । आत्मा सर्वथा वाढेना 
॥ ५८ ॥</p>
</section>
<section>
<p>सृष्टीसी महाप्रळय होतां । आत्मा नायके प्रळयवर्ता 
।</p>
<p>उत्पत्तिस्थितिनिदानता । आत्मा तत्त्वतां अविकारी 
॥ ५९ ॥</p>
</section>
<section>
<p>एवं साधनीं सधूनि ज्ञान । साधक झाले सज्ञान ।</p>
<p>तें अबाधित ब्रह्म पूर्ण । स्वयें आपण हो‍ऊनि ठेले 
॥ २६० ॥</p>
</section>
<section>
<p>अज अव्यय स्वानंदघन । साधक झाले ब्रह्म पूर्ण ।</p>
<p>हें ज्ञानाचें फळ संपूर्ण । उद्धवा जाण निश्चित 
॥ ६१ ॥</p>
</section>
<section>
<p>हें ज्ञानफळ आलिया हाता । उत्पत्ति स्थिति प्रळय 
होतां ।</p>
<p>अखंड परिपूर्ण निजात्मता । ते सदृष्टांता हरि सांगे 
॥ ६२ ॥</p>
</section>
<blockquote>
<section>
<p><br/></p>
<p>यथा हिरण्यं स्वकृतं पुरस्तात्‌</p>
<p>पश्चाच्च सर्वस्य हिरण्मयस्य ।</p>
<p>तदेव मध्ये व्यवहार्यमाणं</p>
<p>नानापदेशैरहमस्य तद्वत्‌ ॥ १९ ॥</p>
<p><br/></p>
</section>
</blockquote>
<section>


<p>मुकुट कुंडले करकंकणें । न घडितां सोनें सोनेपणें 
।</p>
<p>त्याचीं करितां नाना भूषणे । लेणेंपणें उणें नव्हेचि 
हेम ॥ ६३ ॥</p>
</section>
<section>
<p>ते न मोडतां अळंकारठसे । सोनें अविकार संचलें असे 
।</p>
<p>तेवीं उत्पत्तिस्थितिविनाशें । माझें स्वरूप चिदंशें 
अविनाशी ॥ ६४ ॥</p>
</section>
<section>
<p>माझें स्वरूप शुद्ध परब्रह्म । तेथ नाना रूप नाना 
नाम ।</p>
<p>भासतांही जग विषम । ब्रह्मरस समसाम्यें ॥ ६५ ॥</p>
</section>
<section>
<p>जेवीं सूर्याचे किरण । सूर्यावेगळे नव्हती जाण 
।</p>
<p>तेवीं जग मजशीं अभिन्न । तेंचि निरूपण हरि सांगे 
॥ ६६ ॥</p>
</section>
<blockquote>
<section>
<p><br/></p>
<p>विज्ञानमेतत्‌ त्रियवस्थमङ्ग</p>
<p>गुणत्रयं कारणकार्यकर्तृ ।</p>
<p>समन्वयेन व्यतिरेकतश्च</p>
<p>येनैव तुर्येण तदेव सत्यम्‌ ॥ २० ॥</p>
<p><br/></p>
</section>
</blockquote>
<section>


<p>सत्त्वगुणें जागरण । रजोगुणें दिसे स्वप्न ।</p>
<p>तमोगुणें सुषुप्ति जाण । लागे संपूर्ण गाढ मूढ ॥ 
६७ ॥</p>
</section>
<section>
<p>ऐसें तिहीं अवस्थायुक्त मन । कार्य कर्तृत्व कारण 
।</p>
<p>त्रिविध जग भासे संपूर्ण । ब्रह्म समन्वयें जाण 
सदोदित ॥ ६८ ॥</p>
</section>
<section>
<p>मृत्तिकेवेगळा घट न दिसे । तंतूवेगळा पट न प्रकाशे 
।</p>
<p>तेवीं मजवेगळें जग नसें । जें जें भासे तें मद्‌रूप 
॥ ६९ ॥</p>
</section>
<section>
<p>जो मी तिनी गुणांतें नातळता । अवस्थात्रयातें नाकळता 
।</p>
<p>तिंही अवस्थांतें प्रकाशिता । तो मी चवथा जाण ‘तुरीय’ 
॥ २७० ॥</p>
</section>
<section>
<p>तिन्ही अवस्था तिन्ही गुण । दृश्य द्रष्टा आणि दर्शन 
।</p>
<p>त्रिपुटीप्रकाशिता पूर्ण । ती मी चवथा जाण ‘तुरीय’ 
॥ ७१ ॥</p>
</section>
<section>
<p>जो मी तुरीय सच्चिद्धन । त्या माझ्या ठायीं अवस्थागुण 
।</p>
<p>नभीं नीळिमा मिथ्या भान । तैसे नसते जाण भासती ॥ 
७२ ॥ आशंका ॥</p>
</section>
<section>
<p>‘तिंही अवस्थांचें ज्ञान पाहीं । देखिजे समस्तांच्या 
ठायीं ।</p>
<p>चवथें ज्ञान ‘तुरीय’ कांहीं । ऐकिलें नाहीं गोविंदा’ 
॥ ७३ ॥</p>
</section>
<section>
<p>चौथे ज्ञान तुरीयावस्था । मिथ्या म्हणसी न विचारतां 
।</p>
<p>तेचिविखीं विशदार्था । श्रीकृष्ण तत्त्वतां सांगत 
॥ ७४ ॥ ‘व्यक्तिरेकतश्च’ ॥</p>
</section>
<section>
<p>देहादिप्रपंचव्यतिरेकता । भूतीं भूतांचा लयो पाहतां 
।</p>
<p>लीन झालिया गुणावस्था । उरे मी चवथा ‘तुरीय’ ॥ ७५ 
॥</p>
</section>
<section>
<p>तें एवंविध बोलों जातां । वेदीं मूग आरोगिले सर्वथा 
।</p>
<p>हें अनुबवैकवेद्य तत्त्वतां । शब्दप्रगल्भता सरेना 
॥ ७६ ॥</p>
</section>
<section>
<p>एथ न चले युक्तिप्रयुक्ती । न चले जाणिवेची व्युत्पत्ती 
।</p>
<p>न चले लक्ष्यलक्षणस्थिति । गुरुकृपाप्राप्ती ‘तुरीय’ 
॥ ७७ ॥</p>
</section>
<section>
<p>जागृत्यादि सर्वही सत्ता । सुषुप्ति सर्वही असतां 
।</p>
<p>याचा ‘तुरीय’ मी प्रकाशिता । मजविण सर्वथा त्या 
भासती केवीं ॥ ७८ ॥</p>
</section>
<section>
<p>जो सुषुप्तीं साक्षित्व पावता । तो मी ‘तुरीय’ जाण 
पां चौथा ।</p>
<p>त्या मज सत्यस्वरूपता । केला निश्चितार्था निश्चयो 
वेदें ॥ ७९ ॥</p>
</section>
<section>
<p>त्या स्वरूपावेगळें एथ । जें भासे तें मिथ्याभूत 
।</p>
<p>तेचि अर्थीं श्रीकृष्णनाथ । असे सांगत निजबोधें 
॥ २८० ॥</p>
</section>
<blockquote>
<section>
<p><br/></p>
<p>न यत्‌ पुरस्तादुत यन्न पश्चात्‌</p>
<p>मध्ये च तन्न व्यपदेशमात्रम्‌ ।</p>
<p>भूतं प्रसिद्धं च परेण यद्यद्‌</p>
<p>तदेव तत्स्यादिति मे मनीषा ॥ २१ ॥</p>
<p><br/></p>
</section>
</blockquote>
<section>


<p>जागृतीमाजीं जें जें दिसे । तें तें जागृतीसवें 
नासे ।</p>
<p>स्वप्नीं जें जें आभासे । तें स्वप्नासरिसें मावळे 
॥ ८१ ॥</p>
</section>
<section>
<p>जागृती स्वप्न निकार्येंसीं । दोनी हारपती सुषुप्तीपाशीं 
।</p>
<p>सुषुप्ती हारपे जागृतीसीं । यापरी प्रपंचासी सत्यत्व 
नाहीं ॥ ८२ ॥</p>
</section>
<section>
<p>प्रपंच सृष्टीपूर्वीं नाहीं । प्रळयानंतर नुरेचि 
कांहीं ।</p>
<p>मध्येंचि आभासे जें कांहीं । तें मिथ्या पाहीं असंत 
॥ ८३ ॥</p>
</section>
<section>
<p>प्रपंचाचें वोडंबर । नामरूपाचे उभारी भार ।</p>
<p>तें प्रयक्ष देखों नश्वर । गंधर्वनगर तत्प्राय 
॥ ८४ ॥</p>
</section>
<section>
<p>पित्यादेखतां पुत्र मरे । पुत्रादेखतां पिता झुरे 
।</p>
<p>काळें काळ अवघेंचि सरे । कोणीही नुरे क्रियेसी ॥ 
८५ ॥</p>
</section>
<section>
<p>सागरीं जे लहरी उसासे । उसासली ते स्वयेंचि नासे 
।</p>
<p>तेवीं नामरूपा आलें दिसे । तें अनायासें नश्वर ॥ 
८६ ॥</p>
</section>
<section>
<p>प्रपंच हें नाममात्र । येरवीं परमात्मा मी स्वतंत्र 
।</p>
<p>एवं संसाराचें जन्मपत्र । नेणोनि दुस्तर मानिती 
जीव ॥ ८७ ॥</p>
</section>
<section>
<p>प्रपंच ज्यापासूनि झाला । जेणें सर्वार्थीं प्रकाशिला 
।</p>
<p>अंतीं ज्यामाजीं सामावला । तो तद्‌रूप संचला निजात्मा 
॥ ८८ ॥</p>
</section>
<section>
<p>शुक्तिकारजतन्यायें जाण । प्रपंच ब्रह्मेंसीं 
अभिन्न ।</p>
<p>जें प्रपंचाचे स्फुरे स्फुरण । तें ब्रह्मचि पूर्ण 
उद्धवा ॥ ८९ ॥</p>
</section>
<section>
<p>त्या माझेनि सत्य श्रेतिस्मृती । तो मी सत्यपदीज्ञ 
श्रीपती ।</p>
<p>त्रिसत्य सत्य तुजप्रती । सांगितला निश्चितीं निजभावार्थ 
॥ २९० ॥</p>
</section>
<section>
<p>ऐकोन देवाचें वचन । उद्धव आशंकी आपण ।</p>
<p>एकाचेनि मतें जाण । प्रपंच भिन्न मानिती ॥ ९१ ॥</p>
</section>
<section>
<p>प्रपंचासी देवो कांहीं । निजांगीं आतळत नाहीं ।
</p>
<p>ऐसें तूं कल्पिसी कांहीं । ऐक तेविषयीं सांगेन ॥ 
९२ ॥</p>
</section>
<blockquote>
<section>
<p><br/></p>
<p>अविद्यमानोऽप्यवभासते यो</p>
<p>वैकारिको राजससर्ग एषः ।</p>
<p>ब्रह्म स्वयंज्योतिरतो विभाति</p>
<p>ब्रह्मेन्द्रियार्थात्मविकारचित्रम्‌ ॥ २२ ॥</p>
<p><br/></p>
</section>
</blockquote>
<section>


<p>मुख्यत्वें मन विकारी पूर्ण । त्यासी मिळूनि तिनी 
गूण ।</p>
<p>नसताचि संसार जाण । विचित्रा भरण दाखवी ॥ ९३ ॥</p>
</section>
<section>
<p>मन बुद्धि चित्ता अहंकार । आणि अधिष्ठाते सुरवर 
।</p>
<p>हे सत्त्वगुणाचे विकार । जाण साचार उद्धवा ॥ ९४ ॥</p>
</section>
<section>
<p>रजोगुणाचीं दशेंद्रियें । पंचभूतें पंचविषये ।
</p>
<p>तमोगुणिया जन्म होये । ते जनासी पाहें भुलविती ॥ 
९५ ॥</p>
</section>
<section>
<p>जेवीं वोडंबरियाचा खेळ । नसताचि भासे प्रबळ ।</p>
<p>तेवीं त्रिगुणांचें विचित्र जाण । मिथ्या निर्मूळ 
आभासे ॥ ९६ ॥</p>
</section>
<section>
<p>ब्रह्म स्वयें अकारण । स्वप्रकाशें प्रकाशमान ।
</p>
<p>तेंचि प्रपंचाचें महाकारण । प्रकाशक जाण स्वयें 
झालें ॥ ९७ ॥</p>
</section>
<section>
<p>जेवीं छायामंडपींच्या नाना व्यक्ती । तद्‌रूप भासे 
दीपदीप्तीं ।</p>
<p>तेवीं जगदाकारें स्वयंज्योती । भासें मी चिन्मूर्ति 
परमात्मा ॥ ९८ ॥</p>
</section>
<section>
<p>एवं प्रपंचाचें जें स्फूरण । तें स्वप्रकाश ब्रह्म 
पूर्ण ।</p>
<p>हें हातवसूनि ब्रह्मज्ञान । विकल्पच्छेदन हरि सांगे 
। ९९ ॥</p>
</section>
<blockquote>
<section>
<p><br/></p>
<p>एवं स्फुटं ब्रह्म विवेकहेतुभिः</p>
<p>परापवादेन विशारदेन ।</p>
<p>छित्त्वाऽत्मसन्देहमुपारमेत</p>
<p>स्वानन्दतुष्टोऽखिलकामुकेभ्यः ॥ २३ ॥</p>
<p><br/></p>
</section>
</blockquote>
<section>


<p>पूर्वीं बोलिलों यथानिगुती । ब्रह्मज्ञान नानायुक्तीं 
।</p>
<p>ते करतलामलकस्थिती । प्रकट प्रतीती प्रमाण ॥ ३०० 
॥</p>
</section>
<section>
<p>वेद-विवेक-अनुमान । ब्रह्म‍उपदेशाचें लक्षण ।</p>
<p>ज्ञानाज्ञानाचें फळ पूर्ण । तुज म्यां संपूर्ण 
सांगितलें ॥ १ ॥</p>
</section>
<section>
<p>तेथें देहेंद्रियांचें मिथ्यापण । देहात्मभावाचें 
निराकरण ।</p>
<p>ब्रह्म अद्वयत्वें परिपूर्ण । तेंहि गुह्य ज्ञान 
पकाशिलें ॥ २ ॥</p>
</section>
<section>
<p>म्यां प्रकाशिलें पूर्ण ज्ञान । जें दुर्लभ दुर्गम 
दुष्प्राप्य जाण ।</p>
<p>हेंचि सिद्धांचें समाधान । हेंचि साधन साधकां ॥ 
३ ॥</p>
</section>
<section>
<p>जें म्यां सांगितलें ब्रह्मज्ञान । हेंचि उपदेशशस्त्र 
तीक्षण ।</p>
<p>साधक साधूनियां पूर्ण । संशय जाण छेदिती ॥ ४ ॥</p>
</section>
<section>
<p>म्यां सांगितलें ब्रह्मज्ञान । तेथ संदेह मानी 
मन ।</p>
<p>तेणें संदेहेंसीं देहाभिमन । येणें शस्त्रें जाण्‌ 
छेदिती ॥ ५ ॥</p>
</section>
<section>
<p>यापरी संदेहच्छेदन । करूनि द्वैताची बोळवन ।</p>
<p>निर्दाळूनियां मीतूंपण । स्वानंदीं निमग्न साधक 
॥ ६ ॥</p>
</section>
<section>
<p>वर्णाश्रम कुळ जाती । जीवशिवादि पदस्थिती ।</p>
<p>यांची स्फुरेना अहंकृती । या नांव ‘उत्परति’ उद्धवा 
॥ ७ ॥</p>
</section>
<section>
<p>इहमूत्रादि फळें समस्तें । कोण कामी त्या कामातें 
।</p>
<p>विषय विषयी विषयभोगातें । सर्वथा तेथें असेना ॥ 
८ ।</p>
<p>यापरी नित्य निष्काम । साधक झाले ‘आत्माराम’ ।</p>
<p>परमानंदीं निमग्न परम । पावले ‘उपरम’ येणें योगें 
॥ ९ ॥</p>
</section>
<section>
<p>देहेंद्रियें असतां प्राण । कैसेनि गेला देहाभिमान 
।</p>
<p>उद्धवा ऐसें कल्पील मन । तेंचि निरूपण हरि सांगे 
॥ ३१० ॥</p>
</section>
<blockquote>
<section>
<p><br/></p>
<p>नात्मा वपुः पार्थिवमिन्द्रियाणि</p>
<p>देवा ह्यसुर्वायुजलं हुताशः ।</p>
<p>मनोऽन्नमात्रं धिषणा च सत्त्वं</p>
<p>अहङ्कृतिः खं क्षितिरर्थसाम्यम्‌ ॥ २४ ॥</p>
<p><br/></p>
</section>
</blockquote>
<section>


<p>देह आत्मा नव्हे पार्थिवपणें । इंद्रियें आत्मा 
नव्हतीं येणें गुणें ।</p>
<p>तीं तंव देहाचीं उपकरणें । एकदेशीपणें व्यापार 
॥ ११ ॥</p>
</section>
<section>
<p>इंद्रियाधिष्ठाते देव । तेही आत्मा नव्हती सर्व 
।</p>
<p>त्यांसी इंद्रियांचा अहंभाव । आत्मपदीं ठाव त्यां 
कैंचा ॥ १२ ॥</p>
</section>
<section>
<p>देह चाळिता जो प्राण । तोही आत्मा नव्हे जाण ।</p>
<p>प्राण केवळ अज्ञान । करी गमनागमन देहवशें ॥ १३ ॥</p>
</section>
<section>
<p>प्राण जरी आत्मा होता । तरी तो देहासवें न वचता ।
</p>
<p>यालागीं प्राणासी निजात्मता जाण सर्वथा घडेना ॥ 
१४ ॥</p>
</section>
<section>
<p>आत्मा पृथ्वी नव्हे जडपणें । जळ नव्हे द्रवत्वगुणें 
।</p>
<p>अग्नि नव्हे दाहकपणें । चंचळपणें नव्हे वायु ॥ १५ 
॥</p>
</section>
<section>
<p>आत्मा नभ नव्हे शून्यपणें । मन नव्हे संकल्पगुणें 
।</p>
<p>अंतःकरण नव्हे नश्वरलक्षणें । चित्त चिंतनें नव्हे 
आत्मा ॥ १६ ॥</p>
</section>
<section>
<p>आत्मा नव्हे अभिमान । त्यासी सुखदुःखांचें बंधन 
।</p>
<p>बुद्धि आत्मा नव्हे जाण । बोधकपण तीमाजीं ॥ १७ ॥</p>
</section>
<section>
<p>आत्मा नव्हे तिनी गुण । गुणांमाजीं विकार पूर्ण 
।</p>
<p>महत्तत्व गुणांचें कारण । तें आत्मा आपण कदा नव्हे 
॥ १८ ॥</p>
</section>
<section>
<p>प्रकृति जे गुणसाम्यावस्था । तेही आत्मा नव्हे 
तत्त्वतां ।</p>
<p>आत्मदृष्टीं प्रकृति पाहतां । मिथ्या तत्त्वतां 
ते होय ॥ १९ ॥</p>
</section>
<section>
<p>जेथ मूळप्रकृतिचा वावो । तेथ प्रकृतिकार्यां कैंचा 
ठावो ।</p>
<p>यापरी आत्मानुभवो । निःसंदेहो भोगिती ॥ ३२० ॥</p>
</section>
<section>
<p>यापरी साधूनियां ज्ञान । साधकीं छेदिला देहाभिमान 
।</p>
<p>ऐसे हो‍ऊनियां निरभिमान । सदा सुखसंपन्न साधक ॥ 
२१ ॥</p>
</section>
<section>
<p>एवं जे नित्य निरभिमान । त्यांसी प्रारब्धें विषयसेवन 
।</p>
<p>करितां न बाधी दोषगुण । त्‌ंचि निरूपण हरि सांगे 
। २२ ॥</p>
</section>
<blockquote>
<section>
<p><br/></p>
<p>समाहितैः कः करणैर्गुणात्मभिः</p>
<p>गुणो भ‌एन्मत्सुविविक्तधाम्नः ।</p>
<p>विक्षिप्यमाणैरुत किं न दूषणं</p>
<p>घनैरुपेतैर्विगतै रवेः किम्‌ ॥ २५ ॥</p>
<p><br/></p>
</section>
</blockquote>
<section>


<p>देहेंद्रियावेगळा पाहीं । अपरोक्ष आत्मा जाणितला 
जिंहीं ।</p>
<p>त्यांसी इंद्रियनेमें लाभ कायी । विक्षेपें नाहीं 
हानी त्यांसी ॥ २३ ॥</p>
</section>
<section>
<p>दोराचा साप खिळोनि मंत्रीं । मंत्रवादी निःशंक 
धरी ।</p>
<p>न खिळितां जो धरी करीं । तासीही न करी बाधा तो ॥ २४ 
॥</p>
</section>
<section>
<p>जो मृगजळीं पोहोनि गेला । तो दैवाचा कडे पडिला ।</p>
<p>पोहेचिना तो नाहीं बुडाला । कोरडा आला ऐलतीरा ॥ २५ 
॥</p>
</section>
<section>
<p>तेवीं देहेंद्रियांचें मिथ्याभान । जाणोनि झाले 
ते सज्ञान ।</p>
<p>त्यांसी इंद्रियांचें बंधन । सर्वथा जाण अनुपेगी 
॥ २६ ॥</p>
</section>
<section>
<p>जयासी माझें अपरोक्ष ज्ञान । तेणें घालोनियां आसन 
।</p>
<p>अखंड धरितां ध्यान । अधिक उपेग जाण असेना ॥ २७ ॥</font><font face="Mangal"></p>
<p>जेवीं मी लीलाविग्रहधारी । तेवीं तेही वर्ततां 
शरिरीं ।</p>
<p>ते इंद्रियकर्मावारीं । भवसागरीं न बुडती ॥ २८ ॥</p>
</section>
<section>
<p>अथवा तो इंद्रियसंगतीं । दैवें अनेक विषयप्राप्ती 
।</p>
<p>भोगितांही अहोरातीं । ब्रह्मस्थिति भंगेना ॥ २९ 
॥</p>
</section>
<section>
<p>स्थिति न भंगवया हेंचि कारण । माझें स्वप्रकाश स्वानंदघन 
।</p>
<p>पावले निजधाम ब्रह्म पूर्ण । तेथ विषयस्फुरण बाधीना 
॥ ३३० ॥</p>
</section>
<section>
<p>जेवीं सूर्य उगवोनि गगनीं । लोक सोडवी निद्रेपासूनी 
।</p>
<p>ते कर्मीं प्रवर्तवोनी । अलिप्त दिनमणि जनकर्मा 
॥ ३१ ॥</p>
</section>
<section>
<p>तेवीं मी परमात्मा स्वयंजोती । प्रभा प्रकाशीं 
त्रिजगतीं ।</p>
<p>त्या जनकर्मांच्या क्रियाशक्ती । मी अलिप्त निश्चितीं 
निजात्मा ॥ ३२ ॥</p>
</section>
<section>
<p>मुक्तासी स्त्रीपुत्रगृहसंग । तेणें वेष्टला दिसे 
चांग ।</p>
<p>म्हणसी केवीं मानूं निःसंग । तें सांगे श्रीरंग 
रविदृष्टातें ॥ ३३ ॥</p>
</section>
<blockquote>
<section>
<p><br/></p>
<p>घनैरुपेतैर्विगतै रवेः किम्‌ ॥</p>
<p><br/></p>
</section>
</blockquote>
<section>


<p>उंच लक्षयोजनें रविमंडळ । बारा योजनें मेघपडळ ।
</p>
<p>तेणें सूर्य झांकोळिला केवळ । लोक सकळ मानिती ॥ ३४ 
॥</p>
</section>
<section>
<p>परी सूर्य आणि आभाळासी । भेटी नाहीं कल्पांतेंसीं 
।</p>
<p>तेवीं इंद्रियकर्म सज्ञानासी । कदाकाळेंसीं स्पर्शेना 
॥ ३५ ॥</p>
</section>
<section>
<p>अभ्र आच्छादी जगाचे डोळे । जग म्हणे सूर्य आच्छादिला 
आभाळें ।</p>
<p>ऐसेंचि विपरीत ज्ञान कळे । मायामेळें भ्रांतासी 
॥ ३६ ॥</p>
</section>
<section>
<p>तें अभ्र आल्या गेल्यापाठीं । सूर्यासी न पडे आठीवेठी 
।</p>
<p>तेवीं गृहदारासंगासाठीं । न पडे संकटीं सज्ञान 
॥ ३७ ॥</p>
</section>
<section>
<p>जेवीं सूर्यातें नातळे आभाळ । तेवीं ज्ञात्यासी 
संग सकळ ।</p>
<p>इंद्रियकर्मांचा विटाळ । ज्ञात्यासी अळुमाळ लागेना 
॥ ३८ ॥</p>
</section>
<section>
<p>ऐक त्या ज्ञात्याचें रूप परम । तो देहीं असोनि परब्रह्म 
।</p>
<p>यालागीं त्यासी इंद्रियकर्म । समविषय बाधीना ॥ 
३९ ॥</p>
</section>
<section>
<p>ज्ञाता सर्वार्थीं अलिप्त । तेंचि करावया सुनिश्चित 
।</p>
<p>आकाश दृष्टांतें श्रीकृष्णनाथ । स्वयें सांगत साक्षेपें 
॥ ३४० ॥</p>
</section>
<blockquote>
<section>
<p><br/></p>
<p>यथा नभो वाय्वनलाम्बुभूगुणै</p>
<p>गतागतैर्वर्तुगुणौर्न सज्जते ॥</p>
</section>
<section>
<p>तथाक्षरं सत्तरजस्तमोमलैः</p>
<p>अहंमतेः संसृतिहेतुभिः परम्‌ ॥ २६ ॥</p>
<p><br/></p>
</section>
</blockquote>
<section>


<p>पृथ्वी जळ अनळ अनिळ । त्यांसी नभ व्यापक सकळ ।</p>
<p>परी पृथ्व्यादिकांचा मळ । नभासी अळुमाळ लागेना 
॥ ४१ ॥</p>
</section>
<section>
<p>नभ पृथ्वीरजें कदा न मैळे । धुरकटेना धोमकल्लोळें 
।</p>
<p>अग्नीचेनि महाज्वाळें । कदाकाळें जळेना ॥ ४२ ॥</p>
</section>
<section>
<p>वायुचेनि अतिझडाडें । आकाश कदाकाळें न उडे ।</p>
<p>उदकाचेनि अतिचढें । आकाश न बुडे सर्वथा ॥ ४३ ॥</p>
</section>
<section>
<p>कां सूर्याचे निदाघकिरणीं । नभ घामेजेना उन्हाळेनी 
।</p>
<p>अथवा हिमाचिया हिमकणीं । नभ कांकडोनी हिंवेना ॥ 
४४ ॥</p>
</section>
<section>
<p>पर्जन्य वर्षतां प्रबळ । नभ वोलें नव्हे अळुमाळ 
।</p>
<p>यापरी नभ निर्मळ । लावितांही मळ लागेना ॥ ४५ ॥</p>
</section>
<section>
<p>त्या आकाशासी अलिप्त । जें क्षराक्षरही अतीत ।</p>
<p>तें अक्षर परब्रह्म सदोदित । त्रिगुणातीत चिन्मात्र 
॥ ४६ ॥</p>
</section>
<section>
<p>जें अजरामर अविनाशी । जें प्रकाशमान स्वप्रकाशीं 
।</p>
<p>ऐसिये वस्तूची प्राप्ती ज्यासी । अद्वयत्वेंसी 
फावली ॥ ४७ ॥</p>
</section>
<section>
<p>जेवीं न मोडितां लागवेगें । सोनटका सोनें झाला सर्वांगें 
।</p>
<p>तेवीं करणीवीण येणें योगें । जे झाले निजांगें परब्रह्म 
॥ ४८ ॥</p>
</section>
<section>
<p>त्यांसी गुणांची त्रिगुण मागी । लवितांही न ल्गे 
अंगीं ।</p>
<p>विषयी करितां विषयभोगीं । ते विषयसांगीं निःसंग 
॥ ४९ ॥</p>
</section>
<section>
<p>घटी चंद्रबिंब दिसे । तें घटासी स्पर्शेलें नसे 
।</p>
<p>ओलें नव्हें जळरसें । देहीं जीव असे अलिप्त तैसा 
॥ ३५० ॥</p>
</section>
<section>
<p>ते घटी कालविल्या शेण । बिंबप्रतिबिंबां नातळे 
जाण ।</p>
<p>तेवी देहींचें पापाचरण । जीवशिवस्थान ठाकीना ॥ 
५१ ॥</p>
</section>
<section>
<p>घटीं कालविल्या कस्तूरी । बिंबप्रतिबिंब सुवास 
न धरी ।</p>
<p>तेवीं देहींच्या पापपुण्याची थोरी । जीवशिवावरी 
पावेना ॥ ५२ ॥</p>
</section>
<section>
<p>आकाश जळावयालागीं । घृते पेटविली महा‌आगी ।</p>
<p>आकाश असतां अग्निसंगीं । दाहो अंगीं लागेना ॥ ५३ 
॥</p>
</section>
<section>
<p>आकाश असोनि अग्निमेळें । अग्निज्वाळे कदा न जळे 
।</p>
<p>तेवीं ज्ञाता विषयकल्लोळें । कदा काळें विषयी नव्हे 
॥ ५४ ॥</p>
</section>
<section>
<p>गुणांचेनि देहसंगे । योगी वर्तता येणें योगें ।
</p>
<p>ते भोगितांही विषयभोगें । अलिप्त सर्वांगें सर्वदा 
॥ ५५ ॥</p>
</section>
<section>
<p>हे कळलें ज्यां भोगवर्म । ते देहीं असोन परब्रह्म 
।</p>
<p>त्यांसी बाधीना भोगभ्रम । अक्षर परम स्वयें झाले 
॥ ५६ ॥</p>
</section>
<section>
<p>ते अक्षर झाले आतां । याही बोलासी ये लघुता ।</p>
<p>जन ज्ञानीं अज्ञानीं वर्तता । अक्षरता अभंग ॥ ५७ 
॥</p>
</section>
<section>
<p>ते विसरोनि ब्रह्मरूपता । मी देही म्हणवी देह‍अहंता 
।</p>
<p>तेथें वाढली विषयावस्था । दृढ बद्धता तेणें झाली 
॥ ५८ ॥</p>
</section>
<section>
<p>ते निवारावया बद्धता । त्यजावी विषयलोलुपता ।</p>
<p>विषयत्यागेंवीण सर्वथा । नित्यमुक्तता घडे ना ॥ 
५९ ॥</p>
</section>
<section>
<p>न जोडतां नित्यमुक्तता । साधक जरी झाला ज्ञाता ।
</p>
<p>तरी तेणें ज्ञातेपणें सर्वथा । विषयासक्तता न करावी 
॥ ३६० ॥</p>
</section>
<blockquote>
<section>
<p><br/></p>
<p>तथापि सङ्गः परिवर्जनीयो</p>
<p>गुणेषु मायारचितेषु तावत्‌ ।</p>
<p>मद्भक्तियोगेन दृढेन यावत्‌</p>
<p>रजो निरस्येत मनःकषायः ॥ २७ ॥</p>
<p><br/></p>
</section>
</blockquote>
<section>


<p>स्वरवर्णयुक्त संपूर्ण । चहूं वेदीं झाला निपुण 
।</p>
<p>तेणें बळें विषयाचरण । करितां दारुण बाधक ॥ ६१ ॥</p>
</section>
<section>
<p>सकळ शास्त्रांचें श्रवण । करतळामलक झाल्या पूर्ण 
।</p>
<p>शब्दज्ञानाचें जें मुक्तपण । तेणेंही विषयाचरण 
बाधक ॥ ६२ ॥</p>
</section>
<section>
<p>प्राणापनांचिया समता । जरी काळवंचन आली हाता ।</p>
<p>तरी विषयांची विषयावस्था । जाण सर्वथा बाधक ॥ ६३ 
॥</p>
</section>
<section>
<p>शापानुग्रहसमर्थ नर । आम्ही ज्ञाते मानूनि थोर 
।</p>
<p>त्यांसही विषयसंचार । होय अपार बाधक ॥ ६४ ॥</p>
</section>
<section>
<p>आसन उडविती योगबळें । दाविती नाना सिद्धींचे सोहळे 
।</p>
<p>त्यांसही विषयांचे भोगलळे । होती निजबळें बाधक 
॥ ६५ ॥</p>
</section>
<section>
<p>इतरांची कोण कथा । मंत्रें मंत्रमूर्ति प्रसन्न 
असतां ।</p>
<p>त्यासीही विषयावस्था । जाण सरथा बाधक ॥ ६६ ॥</p>
</section>
<section>
<p>किंचित्‌ झाल्या स्वरूपप्राप्ती । ‘मी मुक्त’ हे 
स्फुरे स्फूर्ती ।</p>
<p>तथापि विषयांची संगती । त्यासाही निश्चितीं बाधक 
॥ ६७ ॥</p>
</section>
<section>
<p>अभिमानाचें निर्दळण । स्वयें करूनियां आपण ।</p>
<p>नित्यमुक्त नव्हतां जाण । विषयाचरण बाधक ॥ ६८ ॥</p>
</section>
<section>
<p>जेवीं चकमकेची आगी । जाळूं न शके नाटॆलागीं ।</p>
<p>तेवीं ब्रह्मप्राप्ती प्रथमरंगीं । प्रपंचसंगीं 
विनाशे ॥ ६९ ॥</p>
</section>
<section>
<p>विषय मिथ्या मायिक । ते भोगीं जंव भासे हरिख ।</p>
<p>तंववरी विषय बाधक । जाण निष्टंक उद्धवा ॥ ३७० ॥</p>
</section>
<section>
<p>तें त्यागावया विषयसेवन । निर्दळावा देहाभिमान 
।</p>
<p>याचियालागीं माझें भजन । साक्षेपें जाण करावें 
॥ ७१ ॥</p>
</section>
<section>
<p>व्रत तप तीर्थ दान । करितां योग याग यजन ।</p>
<p>वेदशास्त्र पुराणश्रवण । तेणें देहाभिमान ढळेना 
॥ ७२ ॥</p>
</section>
<section>
<p>भावें करितां माझें भजन । समूळ सुटे देहाभिमान ।
</p>
<p>भक्ती उत्तमोत्तम साधन । भक्ती‌आधीन परब्रह्म ॥ 
७३ ॥</p>
</section>
<section>
<p>ज्ञान वैराग्य निवृत्ती । धृति शांति ब्रह्मस्थिती 
।</p>
<p>यांची जननी माझी भक्ती । जाण निश्चितीं उद्धवा ॥ 
७४ ॥</p>
</section>
<section>
<p>चहूं मुक्तींहूनि वरती । उल्हासें नांदे माझी भक्ती 
।</p>
<p>माझे भक्तीची अनिवार शक्ती । तिसी मी निश्चितीं 
आकळलों ॥ ७५ ॥</p>
</section>
<section>
<p>माझें स्वरूप अनंत अपार । तो मी भक्तीनें आकळलों 
साचार ।</p>
<p>यालागीं निजभक्तांचें द्वार । मी निरंतर सेवितसें 
॥ ७६ ॥</p>
</section>
<section>
<p>भक्तीनें आकळलों जाण । यालागीं मी भक्ता‌अधीन ।
</p>
<p>माझिये भक्तीचें महिमान । मजही संपूर्ण कळेना ॥ 
७७ ॥</p>
</section>
<section>
<p>बहुतीं करूनि माझी भक्ती । मज ते मोक्षचि मागती ।
</p>
<p>उपेक्षूनि चारी मुक्ती। करी मद्भक्ती तो धन्य ॥ 
७८ ॥</p>
</section>
<section>
<p>ऐशी जेथ माझी भक्ती । तेथ पायां लागती चारी मुक्ती 
।</p>
<p>त्यासी सर्वस्वें मी श्रीपती । विकिलों निश्चितीं 
भावार्थें ॥ ७९ ॥</p>
</section>
<section>
<p>ते भक्तीच मुख्य ज्यास साधन । यालागीं मी त्या भक्ता‌अधीन 
।</p>
<p>त्यांचे कदाकाळें वचन । मी अणुप्रमाण नुल्लंघीं 
॥ ३८० ॥</p>
</section>
<section>
<p>ते मज म्हणती हो‌ईं सगुण । तैं मी सिंह सूकर होय आपण 
।</p>
<p>त्यांलागीं मी विदेही जाण । होय संपूर्ण देहधारी 
॥ ८१ ॥</p>
</section>
<section>
<p>एका अंबरीषाकारणें । दहा जन्म म्यां सोसणें ।</p>
<p>अजत्वाचा भंग साहणें । परी भक्तांसी उणें ये‌ऊं 
नेदीं ॥ ८२ ॥</p>
</section>
<section>
<p>द्रौपदी नग्न करितां तांतडी । तिळभरी हों नेदींच 
उघडी ।</p>
<p>झालों नेसविता वस्त्रें कोडी । भक्तसांकडीं मी 
निवारीं ॥ ८३ ॥</p>
</section>
<section>
<p>तो मी भक्तसाहाकारी । अजन्मा त्यांचेनि जन्म धरीं 
।</p>
<p>समही वर्ते अरिमित्रीं । भक्तकैवारी हो‍ऊनियां 
॥ ८४ ॥</p>
</section>
<section>
<p>जो माझिया भक्तां हितकारी । तो मज परम मित्र संसारीं 
।</p>
<p>जो माझ्या भक्तांसी वैर करी । तो मी नानापरी निर्दळीं 
॥ ८५ ॥</p>
</section>
<section>
<p>ऐसा मी भक्तसाह्य श्रीकृष्ण । त्या माझें निजभजन 
।</p>
<p>न करूनियां अभाग्य जन । अधःपतन पावती ॥ ८६ ॥</p>
</section>
<section>
<p>म्हणशी ‘पाप असतां शरीरीं । तुझें भजन घडे कैशा परी’ 
।</p>
<p>सकळ पापांची बोहरी । माझें नाम करी निमेषार्धें 
॥ ८७ ॥</p>
</section>
<section>
<p>ऐकोनि नामाचा गजर । पळे महापातकांचा संभार ।</p>
<p>नामापाशीं महापापासी थार । अणुमात्र असेना ॥ ८८ 
॥</p>
</section>
<section>
<p>माझिया निजनामापुढें । सकळ पाप तत्काळ उडे ।</p>
<p>तें पाप नामस्मरत्याकडे । केवीं बापुडें ये‌ऊं 
शके ॥ ८९ ॥</p>
</section>
<section>
<p>अवचटें सूर्य अंधारीं बुडे । तरी पाप न ये भक्तांकडे 
।</p>
<p>भक्तचरणरेणु जेथ पडे । तेथ समूळ उडे पापराशी ॥ ३९० 
॥</p>
</section>
<section>
<p>माझें नाम ब्रह्मास्त्र जगीं । महापाप तें बापुडें 
मुंगी ।</p>
<p>नामापुढे उरावयालागीं । कस त्याचे अंगीं असेना 
॥ ९१ ॥</p>
</section>
<section>
<p>माझे नामाचा प्रताप ऐसा । मा माझे भक्तीची कोण दशा 
।</p>
<p>पडलिया मद्भक्तीचा ठसा । तो नागवे सहसा कळिकाळा 
॥ ९२ ॥</p>
</section>
<section>
<p>यालागीं माझे भजन । निर्दळी देहाभिमान ।</p>
<p>माझे निजभजनेंवीण जाण । देहाभिमान तुटेना ॥ ९३ ॥</p>
</section>
<section>
<p>जेणें तुटे देहाभिमान । तें कैसें म्हणशी तुझें 
भजन ।</p>
<p>अभेदभावें भक्ती पूर्ण । तेणें तुटे देहाभिमान 
निर्दळे ॥ ९४ ॥</p>
</section>
<section>
<p>भगवद्भाव सर्वांभूतीं । या नांव गा ‘अभेदभक्ती’ 
।</p>
<p>हे आकळल्या भजनस्थिती । अहंकृती उरेना ॥ ९५ ॥</p>
</section>
<section>
<p>माझें नाम ज्याचे वदनीं । माझी कीर्ति ज्याचे श्रवणीं 
।</p>
<p>माझा भाव ज्याचे मनीं । ज्याचे करदिचरणीं क्रिया 
माझी ॥ ९६ ॥</p>
</section>
<section>
<p>जो जागृतीमाजीं पाहे मातें । जो स्वप्नीं देखे मज 
एकातें ।</p>
<p>जो मजवेगळें चित्त रितें । न राखे निश्चितें निजनिष्ठा 
॥ ९७ ॥</p>
</section>
<section>
<p>यापरी भजनस्थितीं । त्रिगुण विकार मावळती ।</p>
<p>तेणें अहंकाराची निवृत्ती । विषयासक्ति निर्दळे 
॥ ९८ ॥</p>
</section>
<section>
<p>भक्तांसी विषयसेवन । सर्वथा बाधक नव्हे जाण ।</p>
<p>तो विषय करी मदर्पण । तेणें बाधकपण नव्हे त्यासी 
॥ ९९ ॥</p>
</section>
<section>
<p>नाना साधनें विषयो त्यागिती । त्यागितां परम दुःखी 
होती ।</p>
<p>भक्त विषयो भगवंतीं अर्पिती । तेणें होती नित्यमुक्त 
॥ ४०० ॥</p>
</section>
<section>
<p>ग्रासोग्रासीं हरिस्मरण । तैं अन्नचि होय परब्रह्म 
पूर्ण ।</p>
<p>त्यासी नाहीं बाधकपण । ब्रह्मार्पण सहजेंचि ॥ १ 
॥</p>
</section>
<section>
<p>भक्तांची भजनस्थिती । विषयीं मद्‌रूपता भाविती 
।</p>
<p>तेणें मावळे विषयस्फूर्ती । नव्हे ती या रीतों बाधक 
॥ २ ॥</p>
</section>
<section>
<p>यापरी माझें भजन । करी मनोमळक्षाळण ।</p>
<p>विकारेंसी तिन्ही गुण । करी निर्दळण देहाभिमान 
॥ ३ ॥</p>
</section>
<section>
<p>ऐशी न करितां माझी भक्ती । न निर्दळितां अहंकृती 
।</p>
<p>करणें जे विषयासक्ती । ते जाण निश्चितीं बाधक ॥ ४ 
॥</p>
</section>
<section>
<p>नातुडतां अकर्तत्मबोध । आदरूं नये विषयसंबंध ।</p>
<p>विषयसंबंध विषय‍उद्बोध । अतिशुद्ध बाधक ॥ ५ ॥</p>
</section>
<section>
<p>जरी विषय मिथ्या मायिक । तरी साधकां अतिबाधक ।</p>
<p>येचि अर्थीं यदुनायक । विशदार्थें देख सांगत ॥ ६ 
॥</p>
</section>
<blockquote>
<section>
<p><br/></p>
<p>यथाऽऽमयोऽसाधिचिकित्सितो नृणां</p>
<p>पुनः पुनः सन्तुदति प्ररोहान्‌ ।</p>
<p>एवं मनोऽपक्क कषायकर्म</p>
<p>कुयोगिनं विध्यति सर्वसङ्गम्‌ ॥ २८ ॥</p>
<p><br/></p>
</section>
</blockquote>
<section>


<p>वैद्य नेणे रोगाचें लक्षण । नेणे धातुपुष्ट कीं 
क्षीण ।</p>
<p>नेणे पथ्य ना अनुताप । नाडीज्ञान कळेना ॥ ७ ॥</p>
</section>
<section>
<p>त्यापासाव वोखद घेतां । पुनः पुनः वाढे व्यथा ।</p>
<p>तेवीं अवैराग्यें त्याग करितां । साधकां बाधकता 
अनिवार ॥ ८ ॥</p>
</section>
<section>
<p>हृदयीं नाहीं विषयनिवृत्ति । बाह्य त्यागें वाढवी 
विरक्ती ।</p>
<p>ऐशी जे बहिर्मुद्रास्थिती । ते जाण निश्चितीं ‘कुयोग’ 
॥ ९ ॥</p>
</section>
<section>
<p>सांडोनियां भगवद्भजन । वेदविधि मार्गविहीन ।</p>
<p>ऐसें जें कां त्यागलक्षण । ‘कुयोग’ संपूर्ण त्या 
नांव ॥ ४१० ॥</p>
</section>
<section>
<p>द्रव्यदाराविषयासक्ती । दृढ वासना असतां चित्तीं 
।</p>
<p>बाह्य त्याग मिथ्या विरक्ती । ‘कुयोग’ निश्चितीं 
या नांव ॥ ११ ॥</p>
</section>
<section>
<p>आम्ही राजयोगी अतिश्रेष्ठ । म्हणोनि विषय भोगी 
यथेष्ट ।</p>
<p>वोस पडली वैराग्यपेंठ । ‘कुयोग’ चोखट या नांव ॥ १२ 
॥</p>
</section>
<section>
<p>आपली चोरूनि विषयासक्ती । बाह्य मिरवी मिथ्या विरक्ती 
।</p>
<p>हेचि ‘कुयोगाची’ स्थिती । जाण निश्चितीं उद्धवा 
॥ १३ ॥</p>
</section>
<section>
<p>ऐशिया कुयोगियां जाण । पुढतीं जन्म पुढतीं मरण ।
</p>
<p>दुःखावर्तीं पडिले पूर्ण । सोडवी कोण तयांसी ॥ १४ 
॥</p>
</section>
<section>
<p>नव्हेचि इहलोकींचा विषयभोग । नव्हेचि परमार्थीं 
शुद्ध त्याग ।</p>
<p>अंतरला उभय प्रयोग । दुःखभाग कुयोग्या ॥ १५ ॥</p>
</section>
<section>
<p>परमार्थें त्यागसाधन । करितां अंतराय आलें विघ्न 
।</p>
<p>तयासी अवगती नव्हे जाण । जरी अनुताप पूर्ण स्वयें 
उपजे ॥ १६ ॥</p>
</section>
<blockquote>
<section>
<p><br/></p>
<p>कुयोगिनो ये विहितान्तरायैः</p>
<p>मनुष्यभूतैस्त्रिदशोपसृष्टैः ।</p>
<p>ते प्राक्तनाभ्यासबलेन भूयो</p>
<p>युञ्जन्ति योगं न तु कर्मतन्त्रम्‌ ॥ २९ ॥</p>
<p><br/></p>
</section>
</blockquote>
<section>


<p>ब्रह्मज्ञानार्थ केला त्याग । अभ्यासही मांडिला 
साङ्ग ।</p>
<p>मध्येंचि वोढवला उपसर्ग । विघ्नें अनेग साधकां 
॥ १७ ॥</p>
</section>
<section>
<p>उपजे कामाचा अतिवेग । खवळे क्रोधाची लगबग ।</p>
<p>शिष्यसुहदांचे उद्वेग । मनीं उबग स्वहिताचा ॥ १८ 
॥</p>
</section>
<section>
<p>दारारूपें उपसर्ग । देव देती पैं अनेग ।</p>
<p>ऐसा अंतरायीं योगभंग । होतां अनुराग उद्धरी ॥ १९ 
॥</p>
</section>
<section>
<p>अभ्यास करितां अतिनिगुती । दैवें अंतराय योगा येती 
।</p>
<p>तेथ निर्वेद उपजल्या चित्तीं । तोचि अभ्यास पुढतीं 
करी योगी ॥ ४२० ॥</p>
</section>
<section>
<p>निजयोग अभ्यासबळें । जाळी अंतरायदोष समूळें ।</p>
<p>परी कर्माचीं कर्मठ जाळें । योगी कदाकाळें स्पर्शेना 
॥ २१ ॥</p>
</section>
<section>
<p>अंतरायीं योग छळितां जाण । जरी योगी पावला मरण ।</p>
<p>तरी तो नव्हे कर्माधीन । हें श्लोकार्धें श्रीकृष्ण 
बोलिला स्वयें ॥ २२ ॥</p>
</section>
<section>
<p>पूर्वीं करितां योगसाधन । अदृष्टगतीं अंतराय जाण 
।</p>
<p>योगी पावल्याही मरण । गती कोण तयासी ॥ २३ ॥</p>
</section>
<section>
<p>अंतरायपरतंत्र । झाल्या योगी पावे जन्ममात्र ।</p>
<p>तेथही नादरी कर्मतंत्र । पूर्वाभ्यासें स्वतंत्र 
प्रवर्ते योगी ॥ २४ ॥</p>
</section>
<section>
<p>मार्गस्था मार्गी गुंती । पडोनियां लगली वस्ती 
।</p>
<p>तो येरे दिवसीं तेचि पंथीं । लागे निश्चितीं निजमार्गा 
॥ २५ ॥</p>
</section>
<section>
<p>यापरी योगिया आपण । प्राक्तनसंस्कारें जाण ।</p>
<p>योगाभ्यास करी पूर्ण । परी कर्माधीन कदा नव्हे ॥ 
२६ ॥</p>
</section>
<section>
<p>साधनीं असतां माझी भक्ती । तैं अणुमात्र न पडे गुंती 
।</p>
<p>मी भक्तकैवारी श्रीपती । राखें अहोरातीं निजभक्ता 
॥ २७ ॥</p>
</section>
<section>
<p>जेथ माझे भक्तीची आवडी । तेथ विघ्नें केवीं रिघतीं 
बापुडीं ।</p>
<p>महाविघ्नांचिया कोडी । माझें नाम विभांडी उद्धवा 
॥ २८ ॥</p>
</section>
<section>
<p>भजनहीन योगीश्वर । अंतरायें पावे जन्मांतर ।</p>
<p>तरी तो कर्मीं कर्मपर । नव्हे साचार पूर्वसंस्कारें 
॥ २९ ॥</p>
</section>
<section>
<p>‘जे पावले जीव जीवन्मुक्ती । तेही प्रारब्धकर्में 
वर्तती ।</p>
<p>मा योगभ्रष्ट कर्म त्यागिती । घडे कैशा रीतीं’ म्हणशील 
॥ ४३० ॥</p>
</section>
<section>
<p>मुक्ताचें जें मोक्षस्थान । तेंचि साधकाचें मुख्य 
साधन ।</p>
<p>यालागीं त्या दोघांही जाण । कर्मबंधन बाधीना ॥ ३१ 
॥</p>
</section>
<section>
<p>मी एक कर्मकर्ता । ऐशी ज्यास नुपजे अहंता ।</p>
<p>त्यासीही जाण सर्वथा । कर्मबंधकता स्पर्शेना ॥ 
३२ ॥</p>
</section>
<blockquote>
<section>
<p><br/></p>
<p>करोति कर्म क्रियते च जन्तुः</p>
<p>केनाप्यसौ चोदित आनिपातात्‌ ।</p>
<p>न तत्र विद्वान्‌ प्रकृतौ स्थितोऽपि</p>
<p>निवृत्ततृष्णः स्वसुखानुभूत्या ॥ ३० ॥</p>
<p><br/></p>
</section>
</blockquote>
<section>


<p>जन्मापासूनि मरणान्त । प्राणी जें जें कर्म करित 
।</p>
<p>तें तें कोणी एक प्राचीन एथ । असे वर्तवीत निजसत्ता 
॥ ३३ ॥</p>
</section>
<section>
<p>तेथ सज्ञान आणि अज्ञान । प्राचीन कर्में कर्माधीन 
।</p>
<p>अज्ञानासी अहंकर्तेपण । ज्ञाते निरभिमान वर्तती 
कर्मीं ॥ ३४ ॥</p>
</section>
<section>
<p>म्हणसी देहीं असतां प्राण । केवीं नुठी देहाभिमान 
।</p>
<p>ज्ञाता स्वसुखानुभवें पूर्ण । अहंकर्तेपण त्या 
स्फुरेना ॥ ३५ ॥</p>
</section>
<section>
<p>दोराचे सर्पाचा महाधाक । दोर जाणितल्या नुपजे देख 
।</p>
<p>तेवीं अनुभविल्या ब्रह्मसुख । अहंता बाधक स्फुरेना 
॥ ३६ ॥</p>
</section>
<section>
<p>ऐक योगभ्रष्टाचें लक्षण । त्याच्या प्राचीनसंस्कार 
जाण ।</p>
<p>उपजों नेदी देहाभिमान । योग संपूर्ण सिद्ध्यर्थ 
॥ ३७ ॥</p>
</section>
<section>
<p>जें देहीं नित्य निरभिमान । तेचि ब्रह्मसुखें सदा 
संपन्न ।</p>
<p>त्यांसी देहींचें कर्माचरण । सर्वथा जाण बाधीना 
॥ ३८ ॥</p>
</section>
<section>
<p>ज्ञाता देहकर्मासी अलिप्त । हेंही अपूर्व नव्हे 
एथ ।</p>
<p>तो देही असोनि देहातीत । तेंचि श्रीकृष्णनाथ स्वयें 
सांगे ॥ ३९ ॥</p>
</section>
<blockquote>
<section>
<p><br/></p>
<p>तिष्ठन्तमासीनमुत व्रजन्तं</p>
<p>शयानमुक्षन्तमदन्तमन्नम्‌ ।</p>
<p>स्वभावमन्यत्‌ किमपीहमानं</p>
<p>आत्मानमात्मस्थमतिर्न वेद ॥ ३१ ॥</p>
<p><br/></p>
</section>
</blockquote>
<section>


<p>देह उभें असतां जाण । ज्ञाता न देखे उभेंपण ।</p>
<p>मा बैसल्या बैसलेंपण । मानी कोण देहाचें ॥ ४४० ॥</p>
</section>
<section>
<p>परिपूर्ण ब्रह्माच्या ठायीं । उठणें बैसणें दोनी 
नाहीं ।</p>
<p>ज्ञाता तेंचि झाला पाहीं । उठबैस कांही जाणेना ॥ 
४१ ॥</p>
</section>
<section>
<p>दोराचा सर्प उपजला । भोग भोगूनि स्वयें निमाला ।
</p>
<p>सत्यत्व नाहीं या बोला । तैसा देहो झाला मुक्तासी 
॥ ४२ ॥</p>
</section>
<section>
<p>देह दैवें असे एकदेशी । ज्ञाता सर्वीं देखे आपणासी 
।</p>
<p>देह जातां परदेशासी । ज्ञाता गमन मानसीं देखेना 
॥ ४३ ॥</p>
</section>
<section>
<p>वस्तु वस्तुत्वें परिपूर्णपणें । तेथ कैंचें असे 
येणेंजाणें ।</p>
<p>ज्ञाता सदा तद्‌रूपपणें । राहणेंजाणें स्पर्शेना 
॥ ४४ ॥</p>
</section>
<section>
<p>ज्ञाता स्वयें रिघे शयनीं । परी शेजबाज न देखे अवनीं 
।</p>
<p>मी निजेलों हेंही न मनी । निजीं निजरूपपणीं सर्वदा 
॥ ४५ ॥</p>
</section>
<section>
<p>ज्ञाता जेवूं बैसे निजसुखें । परी मी भुकेलों हें 
न देखे ।</p>
<p>रसने नेणतां सर्व रस चाखे । जेवी येणें सुखें निजगोडीं 
॥ ४६ ॥</p>
</section>
<section>
<p>दिसे यावत्तृम जेविला । परी तो धाला ना भुकेला ।</p>
<p>तो उच्छिष्टही नाहीं झाला । शेखीं आंचवला संसारा 
॥ ४७ ॥</p>
</section>
<section>
<p>जरी तो स्वभावें सांगें गोष्टी । तरी अबोलणें घाली 
शब्दपोटीं ।</p>
<p>बोलीं अतिरसाळ गोडी उठी । तरी न सुटे मिठी मौनाची 
॥ ४८ ॥</p>
</section>
<section>
<p>मे एक चतुर बोलका । हाही नुठी त्या आवांका ।</p>
<p>बोल बोलों नेणे फिका । बोलोनि नेटका अबोलपणा ॥ ४९ 
॥</p>
</section>
<section>
<p>ज्ञाता पाहे निजात्मसुखें । माझें तुझें हेंही 
वोळखे ।</p>
<p>परी तो डोळांचि न देखे । देखे तें आपण्यासारिखें 
त्रैलोक्य ॥ ४५० ॥</p>
</section>
<section>
<p>तो जों दृश्य पाहों बैसे । तों दृश्याचा ठावोचि पुसे 
।</p>
<p>जें देखे तें आपण्या‌ऐसें । निजात्सौरसें जग देखे 
॥ ५१ ॥</p>
</section>
<section>
<p>करूनि डोळ्यांचा अंत । ज्ञाता देखणेपणें पाहत ।
</p>
<p>त्या देखण्याचा निजस्वार्थ । न चढे हात वेदशास्त्रां 
॥ ५२ ॥</p>
</section>
<section>
<p>जाणे शब्दींचें शब्दज्ञान । मी श्रोता हे नुठी आठवण 
।</p>
<p>उपेक्षूनियां देहींचे कान । करी श्रवण सर्वांगें 
॥ ५३ ॥</p>
</section>
<section>
<p>यापरी स्वयें सज्ञान । हो‍ऊनियां सावधान ।</p>
<p>सोलूनियां शब्दज्ञान । करी श्रवण स्वभवॆं ॥ ५४ ॥</p>
</section>
<section>
<p>जाणे सुवास दुर्वास । भोगीं न धरी नाकाची आस ।</p>
<p>सुमना सबाह्य जो सुवास । तो भोगी सावकाश सर्वदा ॥ 
५५ ॥</p>
</section>
<section>
<p>मृदुकठिणादि स्पर्श जाणे । परी मी जाणतों हें स्फूरों 
नेणे ।</p>
<p>अंगा लागे तें निजांग करणें । हा स्पर्श भोगणें सज्ञानीं 
॥ ५६ ॥</p>
</section>
<section>
<p>ज्ञाता चालता दिसे चरणीं । परी तो चालतां स्वयें 
अचरणी ।</p>
<p>स्वेच्छा हिंडतांही अवनीं । तो ठायाहूनि ठळेना 
॥ ५७ ॥</p>
</section>
<section>
<p>हस्तवापारीं देतां दान । मी दाता ही नुठी आठवण ।</p>
<p>देतेंघेतें दान होय आपण । यापरी सज्ञान वर्तवी करा 
॥ ५८ ॥</p>
</section>
<section>
<p>कायिक वाचिक मानसिक । कर्म निफजतां स्वाभाविक ।
</p>
<p>ज्ञाता ब्रह्मरूपें निर्दोख । देहासी देख स्पर्शेना 
॥ ५९ ॥</p>
</section>
<section>
<p>अकर्तात्मनिजसत्ता । ज्ञाता सर्व कर्मीं वर्ततां 
।</p>
<p>न देखे कर्म-क्रिया-कर्तव्यता । निजीं निजात्मता 
निजबोधें ॥ ४६० ॥</p>
</section>
<section>
<p>ज्ञाता नित्य निजात्मसुखें । देहीं असोनि देह न 
देखे ।</p>
<p>तो देहकर्मीं केवीं आडके । पूर्ण परमात्मसुखें 
संतुष्ट ॥ ६१ ॥</p>
</section>
<section>
<p>जगासी लागलें कर्मबंधन । तेथें खातां जेवितां सज्ञान 
।</p>
<p>केवीं न पवे कर्मबंधन । तेंचि निरूपण हरि सांगें 
॥ ६२ ॥</p>
</section>
<blockquote>
<section>
<p><br/></p>
<p>यदि स्म पश्यत्यसदिन्द्रियार्थं</p>
<p>नानानुमनेन विरुद्धमन्यत्‌ ।</p>
<p>न मन्यते वस्तुतया मनीषी</p>
<p>स्वाप्नं यथोत्थाय तिरोदधानम्‌ ॥ ३२ ॥</p>
<p><br/></p>
</section>
</blockquote>
<section>


<p>हो कां लौकिकाचे परी । ज्ञाता वर्ते लोकाचारीं ।
</p>
<p>तोही प्रपंचामाझारीं । कर्में करी लौकिकें ॥ ६३ 
॥</p>
</section>
<section>
<p>परी कार्य-कर्म-कर्तव्यता । हे ज्ञात्यासी नाहीं 
अहंता ।</p>
<p>तेणें प्रपंचामाजीं निजात्मता । निश्चयें तत्त्वतां 
वश्य केली ॥ ६४ ॥</p>
</section>
<section>
<p>विषयादि प्रपंचभान । सत्य मानिती अज्ञान ।</p>
<p>तो प्रपंच देखती सज्ञान । ब्रह्मपूर्ण पूर्णत्वें 
॥ ६५ ॥</p>
</section>
<section>
<p>साकरेचा इंद्रावणघडू । जाणा गोड नेणा कडू ।</p>
<p>तैसा प्रपंचाचा पडिपाडू । लाभ आणि नाडू ज्ञानज्ञानें 
॥ ६६ ॥</p>
</section>
<section>
<p>सुवर्णाची खोटी । मूर्ख मानिती केवळ गोटी ।</p>
<p>ज्ञाते घालूनियं मिठी । घेती ज्ञानदृष्टीं बहुमोलें 
॥ ६७ ॥</p>
</section>
<section>
<p>तेवीं सांसारिक क्रियाकर्म । मूर्खा मूर्खपणें 
भासे विषम ।</p>
<p>तेंचि ज्ञात्यासी परब्रह्म । स्वानंदें आराम सर्वदा 
॥ ६८ ॥</p>
</section>
<section>
<p>प्रपंच खाणोनि सांडावा । मग ब्रह्मभाव मांडावा 
।</p>
<p>हेंही न लगे त्या सदैव । उखिताचि आघवा परब्रह्म ॥ 
६९ ।</p>
<p>मिथ्या दोराचा सर्पाकार । तेथ मिळोनि अज्ञान नर 
।</p>
<p>नाना अनुमानीं भयंकर । सत्य साचार मानिती ॥ ४७० ॥</p>
</section>
<section>
<p>तेवीं मिथ्या प्रपंचाचें भान । बाधक मानिती अज्ञान 
।</p>
<p>तेंचि स्वानुभवें सज्ञान । जाणती पूर्ण परब्रह्म 
॥ ७१ ॥</p>
</section>
<section>
<p>जेवीं स्वप्न साच निद्रिताप्रती । तेवीं प्रपंच 
साच निज भ्रांती ।</p>
<p>तोचि निजात्मजागृताप्रती । मिथ्या निश्चितीं निजबोधें 
॥ ७२ ॥</p>
</section>
<section>
<p>मिथ्या प्रपंचाचें भान । जाणोनि झाले जे सज्ञान 
।</p>
<p>त्यांसी सर्व कर्मीं वर्ततां जाण । देहाभिमान कदा 
नुपजे ॥ ७३ ॥</p>
</section>
<section>
<p>साधकांचा साधावया स्वार्थ । पूर्वी सर्वस्वरूपें 
भगवंत ।</p>
<p>बोलिला तेणें विकारवंत । झाला निश्चित म्हणशील 
॥ ७४ ॥</p>
</section>
<section>
<p>वस्तु नव्हे विकारवंत । ते निजसाम्यें सदोदित ।
</p>
<p>तेचि अर्थीं श्रीकृष्णनाथ । असे सांगत निजबोधें 
॥ ७५ ॥</p>
</section>
<blockquote>
<section>
<p><br/></p>
<p>पूर्वं गृहीतं गुणकर्मचित्रं</p>
<p>अज्ञानमात्मन्यविविक्तमङ्ग ।</p>
<p>निवर्तते तत्पुनरीक्षयैव</p>
<p>न गृह्यते नापि विसृज्य आत्मा ॥ ३३ ॥</p>
<p><br/></p>
</section>
</blockquote>
<section>


<p>संसार तो पूर्वदशे । अति अतर्क्य मायावशें ।</p>
<p>शुद्ध वस्तु बहुधा भासे । गुणकर्मविन्यासें बहुरूप 
॥ ७६ ॥</p>
</section>
<section>
<p>नाम रूप व्यक्ति वर्ण । कुळ गोत्र क्रियाचरण ।</p>
<p>यापरी प्रपंच भिन्न । सत्य अज्ञान मानिती ॥ ७७ ॥</p>
</section>
<section>
<p>प्रपंच वस्तूच्या ठायीं अध्यस्त । यालागीं वस्तु 
तद्‌रूप भासत ।</p>
<p>स्फटिक नानारंगीं अलिप्त । परी संबंधे भासत तद्‌रूप 
॥ ७८ ॥</p>
</section>
<section>
<p>जग पाहतां यापरी । भिन्न भासे अज्ञानेंकरीं ।</p>
<p>तेणें आत्मा म्हणती विकारी । नर अविचारी अज्ञानें 
॥ ७९ ॥</p>
</section>
<section>
<p>त्या अज्ञानाची होय निवृत्ती । तैं साधकां माझी 
सुलभ प्राप्ती ।</p>
<p>यालागीं माझी निजभक्ती । म्यां यथानिगुतीं प्रकाशिली 
॥ ४८० ॥</p>
</section>
<section>
<p>साधकांचा निजस्वार्थ । जेणें शीघ्र होय हस्तगत 
।</p>
<p>यालागीं सर्वभूतीं भगवंत । हा म्यां निजगुह्यार्थ 
प्रबोधिला ॥ ८१ ॥</p>
</section>
<section>
<p>हें धरोनियां अनुसंधान । भावें करितां माझें भजन 
।</p>
<p>तेथ मावळॆ मीतूंपण । अविद्येसीं अज्ञान समूळ मिथ्या 
॥ ८२ ॥</p>
</section>
<section>
<p>तेथ दृश्य-द्रष्टा-दर्शन । त्रिगुणेंसीं कार्यकारण 
।</p>
<p>नुरेचि प्रपंचाचें भान । ब्रह्म परिपूर्ण पूर्णत्वें 
॥ ८३ ॥</p>
</section>
<section>
<p>तेथ नाम रूप गुण जाती । नाहीं महाभूतें भूतव्यक्ती 
।</p>
<p>चैतन्य पूर्ण सहजस्थिती । ब्रह्मीं ब्रह्मस्फूर्तीं 
असेना ॥ ८४ ॥</p>
</section>
<section>
<p>तें उंच ना ठेंगणें । मोठें ना रोड होणें ।</p>
<p>उजू ना वंकुडेपणें । असों नेणे विकारी ॥ ८५ ॥</p>
</section>
<section>
<p>तेथ शीत ना उष्ण । मृदु ना कठिण ।</p>
<p>कडू ना गोडपण । सुखदुःखेंवीण निर्द्वंद्व ॥ ८६ ॥</p>
</section>
<section>
<p>तेथ भेद ना अभेद । बोलतें ना निःशब्द ।</p>
<p>शाहणें ना मुग्ध । देखणें ना अंध दिद्‌रूपपणें ॥ 
८७ ॥</p>
</section>
<section>
<p>तें एथें ना तेथें । येतें ना जातें ।</p>
<p>जवळी ना परतें । सदोदित स्वतःसिद्ध ॥ ८८ ॥</p>
</section>
<section>
<p>तें खातें ना न खातें । तें घेतें ना देतें ।</p>
<p>जीतें ना मरतें । परादिपर तें परात्पर ॥ ८९ ॥</p>
</section>
<section>
<p>तें बद्ध ना मुक्त । नित्य ना अनित्य ।</p>
<p>क्षोभे ना प्रसन्न होत । वस्तु सदोदित सद्‌रूपत्वें 
॥ ४९० ॥</p>
</section>
<section>
<p>तेथ पाप ना पुण्य । आकार ना शून्य ।</p>
<p>सगुण ना निर्गुण । स्वानंदें पूर्ण सुखरूप ॥ ९१ ॥</p>
</section>
<section>
<p>सर्वभूतीं भगवद्भजन । करूनि माझे भक्तजन ।</p>
<p>माझें निजरूप परिपूर्ण । स्वयें आपण हो‍ऊनि ठेले 
॥ ९२ ॥</p>
</section>
<section>
<p>त्यांसी संत म्हणोनि कांहीं घेणें । अथवा असंत म्हणोनि 
सांडणें ।</p>
<p>हें नुरेचि त्यांसी वेगळेपणें । ब्रह्मीं ब्रह्मपणें 
परिपूर्ण ॥ ९३ ॥</p>
</section>
<section>
<p>बद्धकाळीं बद्धता । आत्मेति घेतली नाहीं तत्त्वतां 
।</p>
<p>अथवा मुक्तकाळींची मुक्तता । आत्मा सर्वथा स्पर्शेना 
॥ ९४ ॥</p>
</section>
<section>
<p>आत्मा अविकारी पाहीं । येणॆं निरूपणें पडे ठायीं 
।</p>
<p>जरी म्हणशी कळलें नाहीं । ऐक तेंही सांगेन ॥ ९५ ॥</p>
</section>
<section>
<p>आत्मा सर्वदा नित्य पाहीं । यालागीं त्यासी उत्पत्ति 
नाहीं ।</p>
<p>‘उत्पत्ति’ न लगे ज्याचे ठायीं । तो गर्भासी कंहीं 
स्पर्शेना ॥ ९६ ॥</p>
</section>
<section>
<p>गर्भजन्म ज्यासी नाहीं । त्यासी देहाचा अभाव पाहीं 
।</p>
<p>देहेंवीण ‘वृद्धी’ कंहीं । त्याचे ठायीं स्पर्शेना 
॥ ९७ ॥</p>
</section>
<section>
<p>जो सर्वदा विदेही । कर्म न रिघे त्याच्या ठायीं ।
</p>
<p>कर्मेंवीण बद्धता पाहीं । आत्म्यासी कंहीं लागेना 
॥ ९८ ॥</p>
</section>
<section>
<p>जो निरवयव साचार । त्यासी एकही न घडे संस्कार ।</p>
<p>ज्यासी नाहीं आकार । त्यासी विकार स्पर्शेना ॥ ९९ 
॥</p>
</section>
<section>
<p>जो गर्भजन्मा‌अतीत । मरण रिघों न शके तेथ ।</p>
<p>काळाचहे न लगे घात । क्षयातीत परमात्मा ॥ ५०० ॥</p>
</section>
<section>
<p>न लगे जन्म कर्म मरण । त्यासी विकारी करी कोण ।</p>
<p>वस्तु अविकारी परिपूर्ण । यापरी जाण उद्धवा ॥ १ ॥</p>
</section>
<section>
<p>निबिड दाटल्या अज्ञान । आत्मा नाहीं न करवे जाण ।
</p>
<p>प्रखर क्षालियाही ज्ञान । आत्मा नवा जाण नुपजवे 
॥ २ ॥</p>
</section>
<section>
<p>ज्ञानाज्ञानीं अलिप्त । आत्मा निर्विकार नित्य 
।</p>
<p>येचि अर्थीं सदृष्टांत । असे सांगत श्रीकृष्ण ॥ 
३ ॥</p>
</section>
<blockquote>
<section>
<p><br/></p>
<p>यथा हि भानोरुदयो नृचक्षुषां</p>
<p>तमो निहन्यान्न तु सद्विधत्ते ।</p>
<p>एवं समीक्षा निपुणा सते मे</p>
<p>हन्यात्तमिस्त्रं पुरुषस्य बुद्धेः ॥ ३४ ॥</p>
<p><br/></p>
</section>
</blockquote>
<section>


<p>डोळां नांदते दृष्टीसी । तम अवरोघी तियेसी ।</p>
<p>सूर्य उगवूनि तमातें निरसी । परी नवे दृष्टीसी नुपजवी 
॥ ४ ॥</p>
</section>
<section>
<p>तेवीं अविद्या क्षोभूनि सबळ । आत्मा नाहीं न करवेच 
केवळ ।</p>
<p>पुरुषबुद्धीस आणोनि पडळ । मिथ्या द्वैतजाळ दाखवी 
॥ ५ ॥</p>
</section>
<section>
<p>तेथ पावल्या शुद्ध ज्ञानासी । अविद्या मळ मात्र 
निरसी ।</p>
<p>परी नवें उपजवावया आत्म्यासी । सामर्थ्य ज्ञानासी 
असेना ॥ ६ ॥</p>
</section>
<section>
<p>आत्मा निजप्रकाशेंसीं । ज्ञानाज्ञानातें प्रकाशी 
।</p>
<p>तें ज्ञानज्ञान परमात्म्यासी । कदाकाळेंसीं स्पर्शेना 
॥ ७ ॥</p>
</section>
<section>
<p>ज्ञानज्ञानविकार । अविद्यांतःपाती साचार ।</p>
<p>आत्मा अविद्येहूनि पर । नित्य निर्विकार या हेतू 
॥ ८ ॥</p>
</section>
<section>
<p>रात्री नाहीं सूर्यासी । मा दिवसु काय आहे त्यासी 
।</p>
<p>तेवीं ज्ञानज्ञान आत्म्यासी । कदाकाळेंसी स्पर्शेना 
॥ ९ ॥</p>
</section>
<section>
<p>आत्मा निर्विकार स्वयंज्योती । अलिप्त ज्ञानज्ञानस्थिति 
।</p>
<p>त्या स्वरूपाची सहज प्राप्ती । उद्धवाप्रती हरी 
सांगे ॥ ५१० ॥</p>
</section>
<blockquote>
<section>
<p><br/></p>
<p>एष स्वयंज्योतिरजोऽप्रमेयो</p>
<p>महानुभूतिः सकलानुभूतिः ।</p>
<p>एकोऽद्वितीयो वचसां विरामे</p>
<p>येनेषिता वागसवश्चरन्ति ॥ ३५ ॥</p>
<p><br/></p>
</section>
</blockquote>
<section>


<p>‘एष स्वयंज्योति’ चें व्याख्यान । पामात्मा स्वप्रकाशघन 
।</p>
<p>साधक तद्‌रूप आपण । अभिन्नत्वें जाण सर्वदा ॥ ११ 
॥</p>
</section>
<section>
<p>आत्मा परिपूर्ण निजपूर्णता । त्यासी वेगळीं कैंचीं 
मातापिता ।</p>
<p>यालागीं आत्म्यासी जन्मकथा । जाण सर्वथा असेना 
॥ १२ ॥</p>
</section>
<section>
<p>त्रिगुणांचे त्रिविध मळ । हे मिथ्या मायिक समूळ 
।</p>
<p>आत्म्यासी न लागती अळुमाळ । यालागीं ‘निर्मळ’ निजात्मा 
॥ १३ ॥</p>
</section>
<section>
<p>‘अप्रमेय’ म्हणिपे तें ऐका । ऐसा तैसा इतुका तितुका 
।</p>
<p>पैल तो अमका । प्रमाण देखा कदा नव्हे ॥ १४ ॥</p>
</section>
<section>
<p>काळा गोरा सांवळा । निळा धवळा पिंवळा ।</p>
<p>एक तेथ दूरी जवळा । या प्रमाणांवेगळा परमात्मा ॥ 
१५ ॥</p>
</section>
<section>
<p>‘महानुभूति’ पदव्याख्यान । आत्मा अखंडदंडायमान 
।</p>
<p>निजीं निजरूपें समसमान । स्वानंदघन सर्वदा ॥ १६ 
॥</p>
</section>
<section>
<p>तेथ देश काळ वर्तमान । ध्येय ध्याता अथवा ध्यान ।
</p>
<p>ज्ञेय ज्ञाता आणि ज्ञान । हेंही जाण असेना ॥ १७ ॥</p>
</section>
<section>
<p>नाम-रूप-जात-गोत । क्रियाकार्मासी अलिप्त ।</p>
<p>जन्ममरण कैंचें तेथ । वस्तु सदोदित स्वानंदें ॥ 
१८ ॥</p>
</section>
<section>
<p>तेथ वृद्धी आणि ऱ्हास । आदिमध्यान्तविलास ।</p>
<p>परिपाकादि विन्यास । यांचाही प्रवेश असेना ॥ १९ 
॥</p>
</section>
<section>
<p>म्हणशी पूर्वोक्त धर्मस्थिती । तेथ न रिघे कैशा 
रीतीं ।</p>
<p>‘सकळानुभूति’ या पदोक्तीं । वस्तु सर्वार्थीं अलिप्त 
॥ ५२० ॥</p>
</section>
<section>
<p>या रीतीं धर्म आणि अधर्म । सकळ भूतांचें क्रियाकर्म 
।</p>
<p>प्रकाशक मी आत्माराम । त्यासी अलिप्त परम परमात्मा 
॥ २१ ॥</p>
</section>
<section>
<p>गंगाजळा आणि मद्यासी । आकाश व्याप्त असोनि त्यांसी 
।</p>
<p>परी तें अलिप्त दोंहीसीं । तेवीं ज्ञानाज्ञानासी 
परमात्मा ॥ २२ ॥</p>
</section>
<section>
<p>जेथ ज्ञानाज्ञाचा अभावो । तेथ कर्माकर्मा कैंचा 
ठावो ।</p>
<p>‘सकळानुभूति’ या नांव पहा हो । अभेदान्वयो स्वानंदें 
॥ २३ ॥</p>
</section>
<section>
<p>ऐसा परमात्मा परमानंद । सजातीय-विजातीय-स्वगतभेद 
।</p>
<p>नसोनियां वस्तु शुद्ध । जाण प्रसिद्ध निजबोधें 
॥ २४ ॥</p>
</section>
<section>
<p>‘विजातीय भेद’ मी देह म्हणणें । ‘सजातीय भेद’ मी 
जीवपणें ।</p>
<p>‘स्वगत भेद’ मी ब्रह्म स्फुरणें । हे तिनी नेणें 
परमात्मा ॥ २५ ॥</p>
</section>
<section>
<p>तेथ ऊणखूण लक्ष्यलक्षण । युक्तिप्रयुक्ती प्रमाण 
।</p>
<p>हेंही सर्वथा न रिघे जाण । ब्रह्म परिपूर्ण एकाकी 
॥ २६ ॥</p>
</section>
<section>
<p>ऐसें एकाकी परब्रह्म । निजगुह्याचें गुह्य उत्तम 
।</p>
<p>हें जाणे तो सभाग्य परम । त्यासी भवभ्रम न बाधी ॥ 
२७ ॥</p>
</section>
<section>
<p>तो देहीं असतांचि जाण । त्यासी न बाधी देहगुण ।</p>
<p>कदा न बाधी कर्माचरण । जन्ममरण बाधीना ॥ २८ ॥</p>
</section>
<section>
<p>ऐकोनि ऐशिया ज्ञानासी । तें स्वरूप स्पष्ट सांग 
म्हणसी ।</p>
<p>तरी तेथ रिगमु नाहीं वाचेसी । श्रुति शब्देंसीं 
परतल्या ॥ २९ ॥</p>
</section>
<section>
<p>जेथ अतिविवेकसंपन्न । बुद्धि प्रवेशेना आपण ।</p>
<p>सवेगपणें न पवे मन । ते वस्तु वाचे‌अधीन सर्वथा नव्हे 
॥ ५३० ॥</p>
</section>
<section>
<p>खुंटली शास्त्रांची व्युत्पत्ती । दर्शनें अद्यापि 
विवादती ।</p>
<p>श्रुति परतल्या ‘नेति नेति’ । तेथ वचनोक्ती विरामु 
॥ ३१ ॥</p>
</section>
<section>
<p>धरोनि जाणिवेची हांव । शब्दज्ञानें घेतली धाव ।
</p>
<p>परी वस्तूचें एकही नांव । घ्यावया जाणीव न सरेचि 
॥ ३२ ॥</p>
</section>
<section>
<p>एवं विचारितां साचार । परादि वाचा नव्हे उच्चार 
।</p>
<p>यालागीं वस्तु ‘परात्पर’ । क्षराक्षरा‌अतीत ॥ ३३ 
॥</p>
</section>
<section>
<p>जे सर्वावयवीं सर्वदा शून्य । शेखीं शून्यही नव्हे 
आपण ।</p>
<p>शून्यप्रकाश चिद्वन । वस्तु परिपूर्ण एकत्वें ॥ 
३४ ॥</p>
</section>
<section>
<p>तेथ रिघावया वचनोक्तीं । शब्दें साधिल्या नाना 
युक्ती ।</p>
<p>त्या चिदाकाशीं मावळती । जेवीं कां उगवतां गभस्ती 
खद्योत ॥ ३५ ॥</p>
</section>
<section>
<p>खद्योत सूर्यासी खेवं देता । तैं वस्तु येती वचनाचे 
हाता ।</p>
<p>वस्तूपाशीं शब्दाच्या कथा । जाण तत्त्वतां हारपती 
॥ ३६ ॥</p>
</section>
<section>
<p>सूर्योदय झालिया पाहीं । खद्योत शोधितां न पडे ठायीं 
।</p>
<p>तेवीं वस्तुप्राप्ति पाविजे जिंहीं । तैं मागमोस 
नाहीं शब्दांचा ॥ ३७ ॥</p>
</section>
<section>
<p>हो कां आंधारिये रातीं । ज्यांची दीपें चाले क्रियास्थिती 
।</p>
<p>तेथ झालिया सूर्योदयप्राप्ती । तेचि उपेक्षिती 
दीपातें ॥ ३८ ॥</p>
</section>
<section>
<p>तेवीं शाब्दिका ज्ञानयुक्तीं । अनुतापें ब्रह्म 
विवंचिती ।</p>
<p>ज्यासी झाली ब्रह्मप्राप्ती । तेचि उपेक्षिती शब्दातें 
॥ ३९ ॥</p>
</section>
<section>
<p>जंव जंव शब्दाचा अभिमन । तंवतव दूरी ब्रह्मज्ञान 
।</p>
<p>तेचि अर्थींचें उपलक्षण । ऐक निजखूण उद्धवा ॥ ५४० 
॥</p>
</section>
<section>
<p>कन्या द्यावया वरासी । माता पिता बन्धु ज्योतिषी 
।</p>
<p>मेळवूनियां सुहृदांसी । कन्या वरासी अर्पिती ॥ 
४१ ॥</p>
</section>
<section>
<p>तेथ भर्तारसंभोगसेजेपाशीं । जवळी मातापितासुहृदेंसीं 
।</p>
<p>असणें हाचि अवरोध तिसी । पतिसुखाप्ती प्रतिबंध 
॥ ४२ ॥</p>
</section>
<section>
<p>तेवीं योग्यता चातुर्य जाण । शब्दज्ञानें ज्ञातेपण 
।</p>
<p>जवळी असतां ब्रह्मज्ञान । सर्वथा जाण हों न शके ॥ 
४३ ॥</p>
</section>
<section>
<p>जेवीं डोळां अल्प कण न समाये । तेवीं ब्रह्मीं कल्पना 
न साहे ।</p>
<p>यालागीं निर्विकल्पें पाहें । ब्रह्मज्ञान होये 
सुटंक ॥ ४४ ॥</p>
</section>
<section>
<p>समस्त ज्ञानाचा उपरम । सकळ वचनांचा विराम ।</p>
<p>तैंचि पाविजे परब्रह्म । ऐसें पुरुषोत्तम बोलिला 
॥ ४५ ॥</p>
</section>
<section>
<p>जें नाकळे बुद्धीच्या ठायीं । जें मनासी नातुडे 
कंहीं ।</p>
<p>जें वचनासी विषयो नव्हे पाहीं । प्रमाणाचे पायीं 
पावलें न वचे ॥ ४६ ॥</p>
</section>
<section>
<p>यापरी वस्तु न पडे ठायीं । तरी ते वस्तुचि म्हणशी 
नाहीं ।</p>
<p>ऐसें उद्धवा कल्पिसी कांहीं । ऐक ते विषयीं सांगेन 
॥ ४७ ॥</p>
</section>
<blockquote>
<section>
<p><br/></p>
<p>( मूळ श्लोकींचें पद ) ‘येनेषिता वागसवश्चरंति ॥’
</p>
<p><br/></p>
</blockquote>


<p>येथें देहेंद्रियाप्राण । हे जडा मूढ अचेतन ।</p>
<p>त्यांसी चेतवी अत्मा चिद्धन । तेंही उपलक्षण अवधारीं 
॥ ४८ ॥</p>
</section>
<section>
<p>आत्मप्राभा ‘दृष्टी’ प्रकाशे । परी आत्मा दृष्टीसी 
न स्पर्शे ।</p>
<p>आत्मा दृष्टीसबाह्य असे । परी दृष्टीसी न दिसे अदृश्यत्वें 
॥ ४९ ॥</p>
</section>
<section>
<p>आत्मसत्ता ऐकती ‘श्रवण’ । श्रवणांसी आत्मा नातळे 
जाण ।</p>
<p>श्रवणां सबाह्य असोनि पूर्ण । श्रवणविषय जाण नव्हेचि 
आत्मा ॥ ५५० ॥</p>
</section>
<section>
<p>‘वाचा’ आत्मसत्ता उठीं । आत्मा नातळे वाचिका गोठी 
।</p>
<p>वस्तु शब्दाचे पाठीं पोटीं । तो शब्द शेवटीं नेणें 
वस्तु ॥ ५१ ॥</p>
</section>
<section>
<p>‘मन’ आत्मसत्तें चपळ । मना सबाह्य आत्मा केवळ ।</p>
<p>तो मनासी नातळे अळुमाळ । मनासी अकळ निजत्मा ॥ ५२ 
॥</p>
</section>
<section>
<p>‘चित्त’ चेतवी चिद्धन । चित्सत्ता चित्तासी चितन 
।</p>
<p>चित्ता सबाह्य चैतन्य पूर्ण । तरी चित्तासी चैतन्य 
कळेना ॥ ५३ ॥</p>
</section>
<section>
<p>आत्मसंयोगें ‘अहं’ उल्हासे । अहंता आत्मा कदा न 
स्पर्शे ।</p>
<p>अहंतासबाह्य आत्मा असे । परी तो आत्मा न दिसे अहंकारें 
॥ ५४ ॥</p>
</section>
<section>
<p>आत्मप्रभाप्रकशविधीं । प्रकाशिली ‘विवेकबुद्धी’ 
।</p>
<p>बुद्धी आत्मा नेणे त्रिशुद्धी । आत्मा बुद्धी-सबाह्य 
॥ ५५ ॥</p>
</section>
<section>
<p>आत्मप्रभा ‘प्राण’ चळे । परी प्राणासी आत्मा नातळे 
।</p>
<p>प्राण-सबाह्य आत्ममेळें । तरी प्राणासी न कळे परमात्मा 
॥ ५६ ॥</p>
</section>
<section>
<p>उद्धवा तूं यापरी पाहें । जड जयाचेनि वर्तताहे ।
</p>
<p>तो आत्मा स्वतःसिद्ध आहे । नाहीं नोहे कल्पांतीं 
॥ ५७ ॥</p>
</section>
<section>
<p>यापरी आत्मा स्वतःसिद्ध । भेद नांदवूनि अभेद ।</p>
<p>द्वंद्व प्रकाशोनि निर्द्वंद्व । हा निजात्मबोध 
दृढ केला ॥ ५८ ॥</p>
</section>
<section>
<p>एवं आत्मा निर्द्वंद्व अद्वैतें । तो आहे नाहीं 
म्हणावया येथें ।</p>
<p>कोणी नुरेचि गा म्हणतें । आत्मा निजत्मते परिपूर्ण 
॥ ५९ ॥</p>
</section>
<section>
<p>आत्मा निजात्मता सदोदित । संसार तेथ आरोपित ।</p>
<p>येचि श्रीकृष्णनाथ । असे सांगत श्लोकार्थें ॥ ५६० 
॥</p>
</section>
<blockquote>
<section>
<p><br/></p>
<p>एतावानात्मसम्मोहो यद्विकल्पस्तु केवले ।</p>
<p>आत्मन्नृते स्वमात्मानमवलम्बो न यस्य हि ॥ ३६ ॥</p>
<p><br/></p>
</section>
</blockquote>
<section>


<p>आत्मा केवळ नित्यमुक्त । त्रिगुण गुणांसी अतीत 
।</p>
<p>नभाहूनि अति‌अलिप्त । सदोदित पूर्णत्वें ॥ ६१ ॥</p>
</section>
<section>
<p>ब्रह्म अखंडदंडायमान । सर्वदा स्वानंघन ।</p>
<p>ऐसें अलिप्तीं प्रपंचभान । तो मिथ्या जाण आरोपु 
॥ ६२ ॥</p>
</section>
<section>
<p>आरोपासी अधिष्टान । स्वयें परमात्मा आपण ।</p>
<p>यालागीं प्रपंचाचें भान । तेथेंचि जाण आभासे ॥ ६३ 
॥</p>
</section>
<section>
<p>परमात्म्याहूनि भिन्न । प्रपंचासी नाहीं स्थान 
।</p>
<p>यालागीं उत्पत्ति स्थिति निदान । तेथेंचि जाण आभासे 
॥ ६४ ॥</p>
</section>
<section>
<p>जेवीं दोराचा सर्प पाहीं । दोरावेगळा न दिसे कंहीं 
।</p>
<p>दोर सर्प झालाचि नाहीं । तरी त्याच्या आभासे ॥ ६५ 
॥</p>
</section>
<section>
<p>तेवीं निर्विकल्प पूर्ण ब्रह्म । नातळे रूप नाम 
गुण कर्म ।</p>
<p>तरी त्याच्या ठायीं मनोभ्रम । प्रपंच विषम परिकल्पी 
॥ ६६ ॥</p>
</section>
<section>
<p>जेवीं दोरीं भासे मिथ्य सर्प । तेवीं ब्रहीं मिथ्या 
भवारोप ।</p>
<p>तेथ सुखदुःख भयकंप । तोही खटाटोप मायिक ॥ ६७ ॥</p>
</section>
<section>
<p>एवं प्रपंचाचें मिथ्या भान । वस्तु शुद्धत्वें 
स्वानंदघन ।</p>
<p>हें निर्दुष्ट केलें निरूपण । ब्रह्म परिपूर्ण 
अद्वय ॥ ६८ ॥</p>
</section>
<section>
<p>एवं नाना युक्ती सुनिश्चित । ब्रह्म साधिलें अबाधित 
।</p>
<p>हें न मानिती जे पंडित । तें मत खंडित श्रीकृष्ण 
॥ ६९ ॥</p>
</section>
<blockquote>
<section>
<p><br/></p>
<p>यन्नामाकृतिभिर्ग्राह्यं पञ्जवर्णमबाधितम्‌ 
।</p>
<p>व्यर्थेनाप्यर्थवादोऽयं द्वयं पण्डितमानिनाम्‌ 
॥ ३७ ॥</p>
<p><br/></p>
</section>
</blockquote>
<section>


<p>वेदवेदांप्रतिपाद्य एथ । सकळ शस्त्रार्थाचें निजमथित 
।</p>
<p>ब्रह्म अद्वय सदोदित । म्यां सुनिश्चित नेमिलें 
॥ ५७० ॥</p>
</section>
<section>
<p>तें हें माझें निजमत । उपेक्षूनियां जे पंडित ।</p>
<p>ज्ञातेपणें अति‌उन्मत्त । अभिमानयुक्त पांडित्यें 
॥ ७१ ॥</p>
</section>
<section>
<p>त्या पंडितांचें पांडित्यमत । प्रपंच प्रत्यक्ष 
अनुभूत ।</p>
<p>तो मिथ्या मानोर्नियां एथ । कैंचें अद्वैत काढिलें 
॥ ७२ ॥</p>
</section>
<section>
<p>अद्वैतासी नाहीं गांवो । जेथ तेथ जरी पाहों जावों 
।</p>
<p>अद्वैता नाहीं नेमस्त ठावो । यालागीं पहा हो तें 
मिथ्या ॥ ७३ ॥</p>
</section>
<section>
<p>रूप नाम गुण कर्म । पंचभूतें भौतिकें विषम ।</p>
<p>चतुर्वर्ण चारी आश्रम । सत्य परम मानिती ॥ ७४ ॥</p>
</section>
<section>
<p>सत्य मानावयां हेंचि कारण । मनोभ्रमें भ्रमलें 
जाण ।</p>
<p>ज्ञानाभिमानें छळिले पूर्ण । आपण्या आपण विसरले 
॥ ७५ ॥</p>
</section>
<section>
<p>मुख्य मानिती विषयसुख । विषयार्थ पुण्य करावें 
चोख ।</p>
<p>स्वर्ग भोगावा आवश्यक । हें सत्य देख मानिती ॥ ७६ 
॥</p>
</section>
<section>
<p>विषय सत्य मानिती परम । हें देहाभिमानाचें निजवर्म 
।</p>
<p>तेणें सज्ञान केले अधम । मरणजन्म भोगवी ॥ ७७ ॥</p>
</section>
<section>
<p>पुढती स्वर्ग पुढती नरक । पुढती जननीजठर देख ।</p>
<p>यापरी पंडित लोक । केले ज्ञानमूर्ख अहंममता ॥ ७८ 
॥</p>
</section>
<section>
<p>त्यांचे ज्ञान तें वेदबाह्य । सर्वथा नव्हे तें 
ग्राह्य ।</p>
<p>जैसें अंत्यजाचें अन्न अग्राह्य । तैसे तें होय 
अतित्याज्य ॥ ७९ ॥</p>
</section>
<section>
<p>ज्ञानाभिमानियाचा विचार । तें अज्ञानाचें सोलींव 
सार ।</p>
<p>तयाचा जो निजनिर्धार । तो जाण साचार महामोहो ॥ ५८० 
॥</p>
</section>
<section>
<p>तयाचा जो निजविवेक । इंद्रावणफळा‌ऐसा देख ।</p>
<p>वरी साजिरें आंत विख । तैसा परिपाक ज्ञानाभिमानियांचा 
॥ ८१ ॥</p>
</section>
<section>
<p>नामरूपात्मक प्रपंच । मिथ्या मायिकत्वें आहाच ।
</p>
<p>ज्ञानाभिमानी मानूनि साच । वृथा कचकच वाढविती ॥ 
८२ ॥</p>
</section>
<section>
<p>प्रपंचरचनेची कुसरी । आपण जैं मानावी खरी ।</p>
<p>तैं देहबुद्धि वाजलीं शिरीं । दुःखदरिद्रीं निमग्न 
॥ ८३ ॥</p>
</section>
<section>
<p>त्यांची योग्यता पाहतां जाण । गायत्रीतुल्य वेदपठण 
।</p>
<p>सकळ शास्त्रें जाणे पूर्ण । श्रुति पुराण इतिहास 
॥ ८४ ॥</p>
</section>
<section>
<p>अतिनिःसीम वक्तेपण । समयींचें समयीं स्फुरे स्फुरण 
।</p>
<p>तेणें वाढला देहाभिमान । पंडितंमन्य अतिगर्वीं 
॥ ८५ ॥</p>
</section>
<section>
<p>नेणे अद्वैतसमाधान । तरी योग्यतागर्व गहन ।</p>
<p>निजमताचा मताभिमान । प्राणान्तें जाण सांडीना ॥ 
८६ ॥</p>
</section>
<section>
<p>पंडितंमन्यांचे बोलणें । अवचटें नायकावें दीनें 
।</p>
<p>जे नागवले देहाभिमानें । त्यांचेनि सौजन्यें अघःपात 
॥ ८७ ॥</p>
</section>
<section>
<p>विषभक्षित्याचा पांतीकर । अत्याग्रहें झाला जो 
नर ।</p>
<p>त्यासी अप्रार्थितां मरणादर । अतिदुर्धर जीवीं 
वाजे ॥ ८८ ॥</p>
</section>
<section>
<p>यालागीं न धरावी ते संगती । त्यांसी न करावी वदंती 
।</p>
<p>कदा नव जावें त्यांप्रती । ते त्याज्य निश्चितीं 
जीवेंभावें ॥ ८९ ॥</p>
</section>
<section>
<p>त्यांचे न लागावें बोलीं । त्यांचे न चालावें चालीं 
।</p>
<p>जे ज्ञानाभिमानभुली । मुकले आपुली हितवार्ता ॥ 
५९० ॥</p>
</section>
<section>
<p>ते नाणावे निजमंदिरा । स्वयें न वचावें त्यांच्या 
द्वारा ।</p>
<p>त्यांसी न पुसावें विचारा । जे अभिमानद्वारा नाडले 
॥ ९१ ॥</p>
</section>
<section>
<p>त्यांसी न ह्वावी हाटभेटी । कदा न देखावे निजदृष्टीं 
।</p>
<p>ते त्याज्य गा उठा‌उठीं । जेवीं धर्मिष्ठीं परनिंदा 
॥ ९२ ॥</p>
</section>
<section>
<p>वेदशास्त्रांचा मथितार्थ । जो कां अद्वैत परमार्थः 
।</p>
<p>तो ज्यांसी नावडे निजस्वार्थ । चाविरा अनर्थ त्यांपाशीं 
॥ ९३ ॥</p>
</section>
<section>
<p>यालागीं त्यांची संगती । साक्षेपें सांडावी निश्चितीं 
।</p>
<p>साधकाचे योगस्थिति । अंतरायनिवृत्ती हरि सांगे 
॥ ९४ ॥</p>
</section>
<blockquote>
<section>
<p><br/></p>
<p>योगिनोऽपक्क योगस्य युञ्जतः काय उत्थितैः ।</p>
<p>उपसर्गेर्विहन्येत तत्रायं विहितो विधिः ॥ ३८ ॥</p>
<p><br/></p>
</section>
</blockquote>
<section>


<p>योगी प्रवर्तल्या योगभ्यासीं । योग संपूर्ण नव्हतां 
त्यासी ।</p>
<p>उपसर्ग येती छळावयासी । तेंचि हृषीकेशी सांगत ॥ 
९५ ॥</p>
</section>
<section>
<p>शरीरीं एखादा उठे रोग । कां खवळे विषयाची लगबग ।</p>
<p>अथवा सभ्रांत उपसर्ग । कां योगभंग विकल्पें ॥ ९६ 
॥</p>
</section>
<section>
<p>ज्ञानाभिमान सबळ उठी । तेणें गुणदोषीं बैसे दिठी 
।</p>
<p>परापवादाची चावटी । त्याची एकांतगोष्टी निजगुज 
॥ ९७ ॥</p>
</section>
<section>
<p>देहीं शीतळता उभडे । कां उष्णता अत्यंत चढे ।</p>
<p>किंवा वायु अव्हाटीं पडे । कां क्षुधा वाढे अनिवार 
॥ ९८ ॥</p>
</section>
<section>
<p>विक्षेप कषाय वोढवती । परदारप्रद्रव्यासक्ती ।
</p>
<p>इत्यादि उपसर्ग येती । उपाय श्रीपति तदर्थ सांगे 
॥ ९९ ॥</p>
</section>
<blockquote>
<section>
<p><br/></p>
<p>योगधारणया कांश्चित्दासनैर्धारणान्वितैः ।</p>
<p>तपोमन्त्रौषधेः कांश्चिदुपसर्गान्विनिर्दहेत्‌ 
॥ ३९ ॥</p>
<p><br/></p>
</section>
</blockquote>
<section>


<p>देहीं शीतळता वाढल्या जाण । तीस निवारी अग्निधारण 
।</p>
<p>देहीं उष्मा चढल्या पूर्ण । सोमधारण उच्छेदी ॥ ६०० 
॥</p>
</section>
<section>
<p>वायु अव्हाटल्या अवचितां । तैं देहीं वायु भरावा 
पुरता ।</p>
<p>वायु मेळवुनि वायु‌आंतौता । अणिती निजपंथा अभ्यासबळें 
॥ १ ॥</p>
</section>
<section>
<p>वायु क्षोभोनि सकोप । जैं जठरावरी पडे झडप ।</p>
<p>तैं क्षुधा खवळे अमूप । तृप्तीचें रूप उठीना ॥ २ 
॥</p>
</section>
<section>
<p>तेथ मोकळा सांडूनि प्राण । अपान वाढवावा आपण ।</p>
<p>तो जठरा आलिया जाण । तेथ क्षोभला प्राण सहजिचि ये 
॥ ३ ॥</p>
</section>
<section>
<p>तेथ प्राणापान‍ऐक्यता । सहजें ये साधकांच्या हाता 
।</p>
<p>मग षट्‌चक्रें भेदितां । क्षणही सर्वथा लागेना 
॥ ४ ॥</p>
</section>
<section>
<p>तेव्हां सतरावियेचें अमृतपान । साधकांसी फावे संपूर्ण 
।</p>
<p>यापरी क्षुधानिर्दळण । येणें जाण साधिती ॥ ५ ॥</p>
</section>
<section>
<p>परदारा परद्रव्यासक्ती । हे पापकर्माची फळप्राप्ती 
।</p>
<p>याची करावया निवृत्ती । तपश्चर्या निश्चितीं उद्धवा 
॥ ६ ॥</p>
</section>
<section>
<p>भावें करितां मंत्रानुष्ठान । तेणे वैराग्य उपजे 
जाण ।</p>
<p>वैराग्यें निषयनिर्दळण । सहजें जाण साधकां ॥ ७ ॥</p>
</section>
<section>
<p>शुद्ध मंत्राचें पुरश्चरण । करी विघ्नांचें निर्दळण 
।</p>
<p>तेथ पिशाचबाधासंचरण । घे‌ऊनि प्राण स्वयें पळे 
॥ ८ ॥</p>
</section>
<section>
<p>शरीरीं संचरल्या व्याधी । त्यातें निर्दळी दिव्य 
औषधी ।</p>
<p>मनाचा छेदावया आधी । योग त्रिशुद्धीं साधवा ॥ ९ ॥</p>
</section>
<section>
<p>तेथ साधल्या योगसिद्धी । समूल निर्दळी आधिव्याधी 
।</p>
<p>सकळ विघ्नांतेंही छेदी । जाण त्रिशुद्धी उद्धवा 
॥ ६१० ॥</p>
</section>
<section>
<p>हें किती सांगूं भिन्न । भावें करितां माझें ध्यान 
।</p>
<p>सकळ उपसर्गां निर्दळण । तेंचि निरूपण हरि सांगे 
॥ ११ ॥</p>
</section>
<blockquote>
<section>
<p><br/></p>
<p>कांश्चिन्ममानुध्यानेन नामसंकीर्तनादिभिः ।</p>
<p>योगेश्वरानुवृत्त्या वा हन्यादशुभदाञ्छनैः ॥ 
४० ॥</p>
<p><br/></p>
</section>
</blockquote>
<section>


<p>आधिव्याधींसीं सकळ विघ्न । विकल्प विकर्म देहाभिमान 
।</p>
<p>ज्ञानाभिमानेंसीं दहन । करी ध्यानलक्षण उद्धवा 
॥ १२ ॥</p>
</section>
<section>
<p>माझिया ध्यानाचे परिपाठीं । उपसर्ग पळती उठा‌उठी 
।</p>
<p>शोधितां विघ्न न पडे दृष्टी । निर्द्वंद्व सृष्टी 
साधकां ॥ १३ ॥</p>
</section>
<section>
<p>माझा लागल्या ध्यानभावो । उपसर्गाचा नुरेचि ठावो 
।</p>
<p>सकळ विघ्नांचा अभावो । विकल्प वावो स्वयें होती 
॥ १४ ॥</p>
</section>
<section>
<p>म्हणशी ‘घालोनि आसन । एकाग्र करोनियां मन ।</p>
<p>कैं ठसावेल तुझें ध्यान । तैं साधकां विघ्न बाधीना’ 
॥ १५ ॥</p>
</section>
<section>
<p>असो न टके माझें ध्यान । तैं सोपा उपाव आहे आन ।</p>
<p>माझें करितां नामकीर्तन । विघ्ननिर्दळण हरिनामें 
॥ १६ ॥</p>
</section>
<section>
<p>जेथ नामाचा घडघडाट । तेथ उपसर्गा न चले वाट ।</p>
<p>महाविघ्नांचा कडकडाट । करी सपाट हरिनामें ॥ १७ ॥</p>
</section>
<section>
<p>अखंड माझी नामकीर्ती । ज्याच्या मुखास आली वस्ती 
।</p>
<p>त्या देखोनि विघ्नें पळती । उपसर्गां शांती निःशेष 
॥ १८ ॥</p>
</section>
<section>
<p>माझ्या नामाचा निजगजर । पळवी महापापसंभार ।</p>
<p>उपसर्गां नुरवी थार । नाम सधर हरीचें ॥ १९ ॥</p>
</section>
<section>
<p>अवचटें घेतां माझें नाम । सकळ पातकां करी भस्म ।</p>
<p>जेथ अखंड माझें गुणनामकर्म । तेथ विघ्नसंभ्रम स्पर्शेना 
॥ ६२० ॥</p>
</section>
<section>
<p>माझे नामकीर्तीचे पवाडे । ज्याची वाचा अखंड पढे 
।</p>
<p>विघ्नें न येती तयाकडे । जेवीं सूर्यापुढें आंधार 
॥ २१ ॥</p>
</section>
<section>
<p>माझे नामकीर्तीवीण येथें । ज्याचें तोंड न राहे 
रितें ।</p>
<p>तो नागवे महाविघ्नांतें । जेवीं पतंगातें हुताशु 
॥ २२ ॥</p>
</section>
<section>
<p>नामकीर्ती दाटुगी होये । हें विश्वासें मानलें 
आहे ।</p>
<p>ते नाम सुखीं केवीं राहे । करावें काये म्हणशील ॥ 
२३ ॥</p>
</section>
<section>
<p>मुखीं नामनिर्वाह व्हावा । यालागीं करावी साधुसेवा 
।</p>
<p>संतसेवनीं सद्भावो जीवा । तेथ नव्हे रिघावा विघ्नांसी 
॥ २४ ॥</p>
</section>
<section>
<p>सद्भावें धरिल्या सत्संगती । त्या संगचिये निजस्थिती 
।</p>
<p>मुखीं ठसावे नामकीर्ती । विकल्प चित्तीं स्फुरेना 
॥ २५ ॥</p>
</section>
<section>
<p>मुखीं हरिनामाची गोडी । संतसेवेची अति‌आवडी ।</p>
<p>तयाची गा प्रतापप्रौढी । उपसर्गकोडी निर्दळी ॥ 
२६ ॥</p>
</section>
<section>
<p>सधकांसी पाठिराखा । संत झालिया निजसखा ।</p>
<p>तैं महाविघ्नांचिया मुखा । विभांडी देखा क्षणार्धें 
॥ २७ ॥</p>
</section>
<section>
<p>सेवितां साधूचें चरणोदक । अतिशुद्ध होती साधक ।
</p>
<p>तेणें शुद्धत्वें महादोख । समूळ देख निर्दळी ॥ २८ 
॥</p>
</section>
<section>
<p>साधूंच्या चरणतीर्थापाशीं । सकल तीर्थें येती धुद्धत्वासी 
।</p>
<p>भावें सेविती त्या तीर्थासी । ते उपसर्गांसी नागवती 
॥ २९ ॥</p>
</section>
<section>
<p>वंदितां साधुचरणरज । साधकांचें सिद्ध होय काज ।
</p>
<p>निर्दळूनि विघ्नांचें बीज । स्वानंद निज स्वयें 
भोगिती ॥ ६३० ॥</p>
</section>
<section>
<p>निजभाग्यगतीं अवचितां । संतचरणरेणु पडल्या माथां 
।</p>
<p>तो कळिकाळातें हाणे लाथा । तेथ विघ्नांची कथा ते 
कोण ॥ ३१ ॥</p>
</section>
<section>
<p>निधडा शूर निजबळेंसीं । धुरां निजशस्त्र दे‌ऊनि 
त्यासी ।</p>
<p>युद्धीं थापटिलिया पाठीसी । तो विभांडी परांसी 
तेणें उल्हासें ॥ ३२ ॥</p>
</section>
<section>
<p>तेवीं सद्भावें सत्संगती । मुखीं अखंड नामकीर्ती 
।</p>
<p>भावें करितां संतांची भक्ती । महाबाधा निर्दळिती 
साधक ॥ ३३ ॥</p>
</section>
<section>
<p>कीर्ति भक्ती सत्संगती । हे त्रिवेणी लाभे ज्याप्रती 
।</p>
<p>त्यासी उपसर्ग नातळती । पावन त्रिजगती त्याचेनी 
॥ ३४ ॥</p>
</section>
<section>
<p>माझी भक्ती आणि नामकीर्ती । यांची जननी सत्संगती 
।</p>
<p>तो सत्संग जोडल्या हातीं । विघ्नें न बाधिती साधकां 
॥ ३५ ॥</p>
</section>
<section>
<p>योग याग आसन ध्यान । तप मंत्र औषधी जाण ।</p>
<p>साधितां न तुटे देहाभिमन । तो सत्संग जाण निर्दळी 
॥ ३६ ॥</p>
</section>
<section>
<p>योगादि सर्व उपायीं जाण । निवारिती अल्पविघ्न ।
</p>
<p>विघ्नांचा राजा देहाभिमान । तो त्यांचेनि जाण ढळेना 
॥ ३७ ॥</p>
</section>
<section>
<p>तो दुर्धर देहाभिमान । ज्ञातेपणीं अतिदारुण ।</p>
<p>याचे समूळ निर्दहण । सत्संग जाण स्वयें करी ॥ ३८ 
॥</p>
</section>
<section>
<p>नेणपणाचा अभिमान । तत्काळ जाय निघोन ।</p>
<p>तैसा नव्हे ज्ञानाभिमान । चाविरा जाण जाणिवा ॥ ३९ 
॥</p>
</section>
<section>
<p>त्याही अभिमनाचें निर्दळण । सत्संग निजांगें करी 
आपण ।</p>
<p>यालागीं सत्संगासमान । आन साधन असेना ॥ ६४० ॥</p>
</section>
<section>
<p>एकाचेनि निजमतें । अजरामर करावें देहातें ।</p>
<p>तेहीं योगादि साधनांतें । मूर्खमतें साधिती ॥ ४१ 
।</p>
</section>
<blockquote>
<section>
<p><br/></p>
<p>केचिदेहमिमं धीराः सुकल्पं वयसि स्थिरम्‌ ।</p>
<p>विधाय विविधोपायैरथ युञ्जन्ति सिद्धये ॥ ४१ ॥</p>
<p><br/></p>
</section>
</blockquote>
<section>


<p>देहो तितुका प्रारब्धाधीन । त्यासी प्रारब्धें 
जन्ममरण ।</p>
<p>त्या देहासी अजरामरपण । पामर जन करूँ पाहती ॥ ४२ 
॥</p>
</section>
<section>
<p>त्या प्रारब्धाचें सूत्र पूर्ण । सर्वदा असे काळाधीन 
।</p>
<p>यालागीं काळकृत जन्ममरण । सर्वांसी जाण सर्वदा 
॥ ४३ ॥</p>
</section>
<section>
<p>चौदा कल्प आयुष्य जोडी । त्या मार्कंडेयासी काळ 
झोडी ।</p>
<p>युगांतीं लोम झडे परवडी । त्या लोमहर्षाची नरडी 
मुरडिजे काळें ॥ ४४ ॥</p>
</section>
<section>
<p>चतुर्युगसहस्त्र संख्येसी । तो दिवस गणिजे ब्रह्मयासी 
।</p>
<p>जो स्त्रजिता सकळ सृष्टीसी । त्यासी काळ ग्रासी 
स्वबळें ॥ ४५ ॥</p>
</section>
<section>
<p>स्त्रजित्या ब्रह्मयासी काळ पिळी । पाळित्या विष्णूतें 
काळ गिळी ।</p>
<p>क्प्रलयरिद्राचीही होळी । काळ महाबळी स्वयें करी 
॥ ४६ ॥</p>
</section>
<section>
<p>यापरी कळ अति दुर्धर । नेणोनि अविवेकी नर ।</p>
<p>वांछिती काळजयो पामर । देह अजरामर करावया ॥ ४७ ॥</p>
</section>
<section>
<p>जें जें दिसे तें ते नासे । हे काळसत्ता जगासी भासे 
।</p>
<p>तरी अजरामरत्वाचें पिसें । मूर्ख अतिप्रयासें वांछिती 
॥ ४८ ॥</p>
</section>
<section>
<p>थिल्लरींचा तरंग जाण । वांच्छी अजरामरण ।</p>
<p>तंव थिल्लरासचि ये मरण । तेथ वांचवी कोण तरंग ॥ ४९ 
॥</p>
</section>
<section>
<p>तेवी संसारचि नश्वर । त्यांतील देह अजरामर ।</p>
<p>करूं वाछिती पामर । उपायीं अपार शिणोनी ॥ ६५० ॥</p>
</section>
<section>
<p>देह जा‌ईल तरी जावो । परी जीव हा चिरंजीव राहो ।</p>
<p>तदर्थ कीजे उपावो । तैसें अमरत्व पहा हो नरदेहा ॥ 
५१ ॥</p>
</section>
<section>
<p>देह केवळ नश्वर । त्यातें अविवेकी महाधीर ।</p>
<p>करूं म्हणती अजरामर । उपायीं अपार शिणोनी ॥ ५२ ॥</p>
</section>
<section>
<p>केवळ काळाचें खाजें देहो । तो अमर करावया पहा हो 
।</p>
<p>जो जो कीजे उपावो । तो तो अपावो । तो तो अपावो साधकां 
॥ ५३ ॥</p>
</section>
<section>
<p>एवं मोढतेचे भागीं । देहाच्या अमरत्वालागीं ।</p>
<p>शिणोनि उपायीं अनेगीं । हठयोगी नागवले ॥ ५४ ॥</p>
</section>
<section>
<p>परकायाप्रवेशार्थ जाण । शिणले साधितां प्राणधारण 
।</p>
<p>एवं धरितां देहाभिमान । योगीजन नाडले ॥ ५५ ॥</p>
</section>
<section>
<p>देहाचें नश्वरपण । जाणोनियां जे सज्ञान ।</p>
<p>ते न धरिती देहाभिमान्‌ । तेंचि निरूपण हरि सांगे 
॥ ५६ ॥</p>
</section>
<blockquote>
<section>
<p><br/></p>

<p>न हि तत्कुशलादृत्यं तदायासो ह्यपार्थक ।</p>
<p>अन्तवत्त्वाच्छरीरस्य फलस्येव वनस्पतेः ॥ ४२ ॥</p>
<p><br/></p>
</section>
</blockquote>
<section>


<p>विचरिता हा संसार । समूळ अवघा नश्वर ।</p>
<p>तेथ देहाचा अजरामर । ज्ञाते आदर न करिती ॥ ५७ ॥</p>
</section>
<section>
<p>देह‍अजरामरविधीं । ज्ञाता सर्वथा न घाली बुद्धी 
।</p>
<p>देहीं साधिल्या ज्या सिद्धी । त्याही त्रिशुद्धी 
बाधिका ॥ ५८ ॥</p>
</section>
<section>
<p>देह तापल्या ज्वरादि तापें । तदर्थ मरणभयें कांपे 
।</p>
<p>तेथ शीतळ आणिल्याही साक्षेपें । तेणेंही रूपें 
मरणचि ॥ ५९ ॥</p>
</section>
<section>
<p>मिथ्या देहींचा देहाभिमान । सदा भोगवी जन्ममरण 
।</p>
<p>तो अजरामर करितां जाण । देहबधन दृढ झालें ॥ ६६० ॥</p>
</section>
<section>
<p>साधोनियां योगसाधन । दृढ केलें देहबंधन ।</p>
<p>देहींच्या सिद्धी भोगितां जाण । अधःपतन चुकेना 
॥ ६१ ॥</p>
</section>
<section>
<p>हो कां ज्ञानार्थ योग साधितां । प्रसंगें सिद्धी 
आलिया हाता ।</p>
<p>त्याही त्यागाव्या तत्त्वतां । जिनस्वार्थालागूनि 
॥ ६२ ॥</p>
</section>
<section>
<p>ज्याची चाल रायापाशीं । लांच हाता ये तयासी ।</p>
<p>तेणेंचि पावे अपमानासी । तेवीं साधकासी घातका सिद्धि 
॥ ६३ ॥</p>
</section>
<section>
<p>वृक्षासी मोडूनि आलिया फळें । त्या फळासी वृक्ष 
नातळे ।</p>
<p>तेवीं आलिया सिद्धीचे सोहळे । वैराग्यबळें त्यागावे 
॥ ६४ ॥</p>
</section>
<section>
<p>कोरडेनि वैराग्यबळें । त्याग कीजे तो आडखळे ।</p>
<p>त्याग विवेकवैराग्यमेळें । तैं सिद्धीचे सोहळे 
तृणप्राय ॥ ६५ ॥</p>
</section>
<section>
<p>आंधळें हातिरूं मातले । पतन न देखे आपुले ।</p>
<p>तेवीं अविवेकें त्याग केले । ते ते गेले अघःपाता 
॥ ६६ ॥</p>
</section>
<section>
<p>मूळीं देहचि नश्वर एथ । तेथींच्या सिद्धी काय शाश्वत 
।</p>
<p>ऐसे विवेकवैराग्ययुक्त । होती अलिप्त देहभोगा ॥ 
६७ ॥</p>
</section>
<section>
<p>एथ देह तितुका अनित्य । आत्मा एक नित्य सत्य ।</p>
<p>हें जाणोनि विवेकयुक्त । जडले निश्चित आत्माभ्यासीं 
॥ ६८ ॥</p>
</section>
<blockquote>
<section>
<p><br/></p>
<p>योगं निषेवतो नित्यं कायश्चेत्कल्पतामियात्‌ ।</p>
<p>तच्छ्‍द्दध्यान्न मतिमान्योगम्रुत्सृज्य मत्परः ॥ ४३ ॥</p>
<p><br/></p>
</section>
</blockquote>
<section>


<p>योग साधितां परमार्थ । सिद्धी वश्य झालिया हाता 
।</p>
<p>त्या त्यागाव्या तत्त्वतां । निजहितार्था लागूनी 
॥ ६९ ॥</p>
</section>
<section>
<p>सिद्धी त्यागितां न वचती । भोगबळें गळां पडती ।</p>
<p>तरी ते सांडूनि योगस्थिती । माझे भजनपंथीं लागावें 
॥ ६७० ॥</p>
</section>
<section>
<p>माझिये भ्क्तीच्या निजमार्गीं । रिगमु नाहीं विघ्नांलागीं 
।</p>
<p>मी भक्तांच्या प्रेमभागीं । रंगलों रंगीं श्रीरंग 
॥ ७१॥</p>
</section>
<section>
<p>सद्भावें करितां माझी भक्ती । भक्तांसी नव्हे विघ्नप्राप्ती 
।</p>
<p>भक्त-सबाह्य मी श्रीपती । अहोरातीं संरक्षीं ॥ ७२ 
॥</p>
</section>
<section>
<p>करितां भगवद्भजन । भक्तांसी बाधीना विघ्न ।</p>
<p>ते भक्तीचें महिमान । स्वयें श्रीकृष्ण सांगत ॥ 
७३ ॥</p>
</section>
<blockquote>
<section>
<p><br/></p>
<p>योगचर्यामिमां योगी विचरन्‌ मदपाश्रयः ।</p>
<p>नान्तरायौर्विहन्येत निस्पृहः स्वसुखानुभूः ॥ ४४ ॥</p>
</section>
<section>
<p>इति श्रीमद्भागवते महापुराणे पारमहंस्यां संहितायामेकादशस्कन्धे अष्टाविंशोऽध्यायः ॥ २८ ॥</p>
<p><br/></p>
</section>
</blockquote>
<section>


<p>अनन्यप्रीतीं मज शरण । सर्वभूतीं मद्भावन ।</p>
<p>अभेदबुद्धीं माझें भजन । त्यासी सर्वथा विघ्न बाधीना 
॥ ७४ ॥</p>
</section>
<section>
<p>माझ्या भक्ताचे उपसर्ग । सकळ निर्दळीं मी श्रीरंग 
।</p>
<p>ज्यासी अनन्य भजनयोग । त्यासी माझें निजांग वस्तीसी 
॥ ७५ ॥</p>
</section>
<section>
<p>जेथ विघ्न धांवे भक्तांकडे । तेथ तत्काळ माझी उडी 
पडे ।</p>
<p>निवारीं निजभक्तांचें सांकडे । तीं लळिवाडें पैं 
माझीं ॥ ७६ ॥</p>
</section>
<section>
<p>तीं लळीवाडें म्हणशी कैसीं । त्यांचे सांकडें मी 
सदा सोशीं ।</p>
<p>राजा दंडितां प्रल्हादासी । म्यां सर्वथा त्यासी 
रक्षिलें ॥ ७७ ॥</p>
</section>
<section>
<p>संकट मांडिलें अंबरीषासी । तैं म्यां अपामानिलें 
दुर्वासासीं ।</p>
<p>दाही गर्भवास मी स्वयें सोशीं । उणें भक्तांसी ये‌ऊं 
नेदीं ॥ ७८ ॥</p>
</section>
<section>
<p>बाधा होतां गजेंद्रासी । म्यां हातीं वसवूनि सुदर्शनासी 
।</p>
<p>उडी घालूनि त्यापाशीं । निमिषार्धेंसीं सोडविला 
॥ ७९ ॥</p>
</section>
<section>
<p>द्रौपदीचिये अतिसांकडीं । सभेसी करितां ते उघडी 
।</p>
<p>म्यां निजांगें घालूनि उडी । वस्त्रांच्या कोडी 
पुरविल्या ॥ ६८० ॥</p>
</section>
<section>
<p>द्रौपदीचिया हातीं देतां घडी । नेसतां नेसतां दिसेल 
ते उघडी ।</p>
<p>यालागीं मे लवडसवडीं । नेसतीं लुगडीं स्वयें झालों 
॥ ८१ ॥</p>
</section>
<section>
<p>दावाग्नीं पीडितां गोपाळ । निजमुखीं म्यां गिळिली 
ज्वाळ ।</p>
<p>एथवरी भक्तांची कळवळ । मज सर्वकाळ उद्धवा ॥ ८२ ॥</p>
</section>
<section>
<p>द्रौण्यस्त्राचे बाधेहातीं । म्यां गर्भीं रक्षिला 
परीक्षिती ।</p>
<p>गोकुळ पीडितां सुरपती । म्यां धरिला हातीं गोवर्धन 
॥ ८३ ॥</p>
</section>
<section>
<p>वांचवावया अर्जुनासी । दिवसा लपविलें सूर्यासी 
।</p>
<p>हरी पतकरूनि रणभूमीसी । सत्य भीष्पासी म्यां केलें 
॥ ८४ ॥</p>
</section>
<section>
<p>ऐसा मी भक्तसहाकारी । नित्य असतां शिरावरी ।</p>
<p>भक्तांसी विघ्न कोण करी । मी श्रीहरि रक्षिता ॥ ८५ 
॥</p>
</section>
<section>
<p>जे अनुसरले मद्भक्तीसी । मी विघ्न लागों नेदें त्या 
भक्तांसी ।</p>
<p>निजांग अर्पोनियां त्यांसी । निजीं निजसुखेंसीं 
नांदवीं ॥ ८६ ॥</p>
</section>
<section>
<p>भावें करितां माझी भक्ती । साधकां स्वसुखाची प्राप्ती 
।</p>
<p>तेथें इच्छेंसीं कामलोभ जाती । माझी सुखस्थिति 
मद्भक्तां ॥ ८७ ॥</p>
</section>
<section>
<p>म्हणसी भक्तांसी देहांतीं । हो‌ईल निजसुखाची प्राप्ती 
।</p>
<p>तैशी नव्हे चौथी भक्ती । देहीं वर्तती स्थिति सुखरूप 
॥ ८८ ॥</p>
</section>
<section>
<p>देह राहो अथवा जावो । परी सुखासी नाहीं अभावो ।</p>
<p>यापरी मद्भक्त पहा हो । सुखें सुखनिर्वाहो भोगिती 
॥ ८९ ॥</p>
</section>
<section>
<p>भक्त वर्ततां दिसती देहीं । परी ते वर्तती ठायीं 
।</p>
<p>मी अवघाचि त्यांच्या हृदयीं । सर्वदा पाहीं नांदत 
॥ ६९० ॥</p>
</section>
<section>
<p>भक्त निजबोधें मजभीतरी । मी निजांगें त्यां आंतबाहेरी 
।</p>
<p>एवं निजसुखाच्या माजघरीं । परस्परीं नांदत ॥ ९१ 
॥</p>
</section>
<section>
<p>मी देव तो एक भक्त । हेही बाहेरसवडी मात ।</p>
<p>विचारितां आंतुवटा अर्थ । मी आणि भक्त एकचि ॥ ९२ 
॥</p>
</section>
<section>
<p>तूप थिजलें विघुरलें देख । तेवीं मी आणि भक्त दोनी 
एक ।</p>
<p>मज भक्तासी वेगळिक । कल्पांतीं देख असेना ॥ ९३ ॥</p>
</section>
<section>
<p>मी तो एकचि एथें । हेंही म्हणावया नाहीं म्हणतें 
।</p>
<p>यापरी मिळोनि मातें । भक्त निजसुखातें पावले ॥ ९४ 
॥</p>
</section>
<section>
<p>तो हा ब्रह्मज्ञानाचा कळसु । अध्याय जाण अठ्ठावीसु 
।</p>
<p>बाप विंदानी हृषीकेशु । तेणें दे‌उळासी कळसु मेळविला 
॥ ९५ ॥</p>
</section>
<section>
<p>जेवीं अळंकारी मुकुटमणी । तेवीं अठ्ठावीस ब्रह्मज्ञानीं 
।</p>
<p>श्रीकृष्ण भक्तांची निजजननी । तो उद्धवालागोनी 
शृंगारी ॥ ९६ ॥</p>
</section>
<section>
<p>माता उत्तम अलंकारकोडीं । अपत्य शृंगारी अति‌आवडीं 
।</p>
<p>तेवीं उत्तमोत्तम ज्ञाननिरवडी । उद्धव कडोविकडीं 
शृंगारिला ॥ ९७ ॥</p>
</section>
<section>
<p>मातेसी आवडे निपटणें । तेवीं उद्धव वृद्धपणींचें 
तानें ।</p>
<p>श्रीकृष्ण त्याकारणें । गुह्यज्ञानें शृंगारी 
॥ ९८ ॥</p>
</section>
<section>
<p>माता बाळकातें शृगारी । तें लेणें मागुतें उतरी 
।</p>
<p>उद्धव शृंगारिला श्रीहरी । तें अंगाबाहेरी निघेना 
॥ ९९ ॥</p>
</section>
<section>
<p>अंगीं लेणें जडलें अलोलिक । तेणें उद्धव झाला अमोलिक 
।</p>
<p>पायां लागती तिनी लोक । ब्रह्मादिक पूजिती ॥ ७०० 
॥</p>
</section>
<section>
<p>निजात्म‍अळंकारें श्रीपती । उद्धव शृंगारिला ब्रह्मस्थितीं 
।</p>
<p>तेणें वंद्य झाला त्रिजगतीं । त्यातें पुराणीं 
पढती महाकवी ॥ १ ॥</p>
</section>
<section>
<p>गोडीमाजीं श्रेष्ठ अमृत । तेंही फिकें करूनि एथ 
।</p>
<p>उद्धवालागीं परमामृत । श्रीकृष्णें निश्चित पाजिलें 
॥ २ ॥</p>
</section>
<section>
<p>अमर अमृतपान करिती । तेही फिकें करूनि एथ ।</p>
<p>उद्धवालागीं परमामृत । श्रीकृष्णें निश्चित पाजिलें 
॥ २ ॥</p>
</section>
<section>
<p>अमर अमृतपान करिती । तेही मरणार्णवीं बुडती ।</p>
<p>उद्धव अक्षयीं केल श्रीपती । कथामृतीं निववूनि 
॥ ३ ॥</p>
</section>
<section>
<p>तेणें तो सर्वांगीं निवाला । परमानंदीं तृप्त झाला 
।</p>
<p>तेणें उद्धवत्वा विसरला । डोलों लागला स्वानंदें 
॥ ४ ॥</p>
</section>
<section>
<p>तेव्हां स्वानंद‍उन्मत्तता । दुजें निर्दळी देखतां 
।</p>
<p>संसार हाणोनि लाता । चढे माथा देवांच्या ॥ ५ ॥</p>
</section>
<section>
<p>चढोनि देवांचिया माथां । शेखीं गिळी देवभक्तता 
।</p>
<p>मम सच्चिदानंदस्वानंदता । निजात्मता स्वयें झाला 
॥ ६ ॥</p>
</section>
<section>
<p>तेथ सत्‌-चित्‌-आनंद । हाही नाहीं त्रिविध भेद ।</p>
<p>सदोदित परमानंद । स्वानंद शुद्ध कोंदला ॥ ७ ॥</p>
</section>
<section>
<p>नश्वर त्यागाचिये स्थिती । अनश्वरातें ‘संत’ म्हणती 
।</p>
<p>जडाची करितां निवृत्ती । ‘चिद्‌रूप’ म्हणती वस्तुतें 
॥ ८ ॥</p>
</section>
<section>
<p>जेथ दुःखाचा नाहीं बाधु । त्यातें म्हणती ‘आनंदु’ 
।</p>
<p>एवं सच्चिदानंद शब्दु । ज्ञानसंबंधु मायिक ॥ ९ ॥</p>
</section>
<section>
<p>वस्तु संत ना असंत । चित्‌ नव्हे अचित्‌ ।</p>
<p>ते सुखदुःखातीत । जाण निश्चित सन्मात्र ॥ ७१० ॥</p>
</section>
<section>
<p>हा अठ्ठाविशींचा निजबोध । उद्धवासी तुष्टोनि गोविंद 
।</p>
<p>देता झाला स्वनंदकंद । भाग्यें अगाध तो एक ॥ ११ ॥</p>
</section>
<section>
<p>सांडोनि निजधामा जाणें । स्वयें श्रीकृष्ण ज्याकारणें 
।</p>
<p>देता झाला निजगुह्यठेवणें । त्याचें भाग्य वानणें 
तें किती ॥ १२ ॥</p>
</section>
<section>
<p>जें नेदीच पित्या वसुदेवासी । जें नेदीच बंधु बळभद्रासी 
।</p>
<p>जें नेदीच पुन्ना प्रद्युम्नासी । तें उद्धवासी 
दीधलें ॥ १३ ॥</p>
</section>
<section>
<p>जें नेदीच देवकीमातेसी । जें नेदीच कुंती आतेसी 
।</p>
<p>शेखीं नेदीच यशोदेसी । तें उद्धवासी दीधलें ॥ १४ 
॥</p>
</section>
<section>
<p>म्हणाल संगितलें अर्जुनासी । तोही अत्यंत पढियंता 
त्यासी ।</p>
<p>त्याहातीं उतरावया धराभारासी । युद्धीं त्त्वरेंसी 
उपदेशिला ॥ १५ ॥</p>
</section>
<section>
<p>तैसें नव्हे उद्धवाकडे । सावकाश निजनिवाडे ।</p>
<p>गुप्त ठेवणें फाडोवाडें । अवघे त्यापुढें अर्पिलें 
॥ १६ ॥</p>
</section>
<section>
<p>पित्याचिया निजधनासी । स्वामित्व लाभे निजपुत्रासी 
।</p>
<p>तेवीं श्रीकृष्णाचिया गुह्यज्ञानासी । झाला मिराशी 
उद्धव ॥ १७ ॥</p>
</section>
<section>
<p>पांडवांमाजीं धन्य अर्जुन । यादवांमाजीं उद्धव 
धन्य ।</p>
<p>या दोघांच्या भाग्यासमान । न दिसे आन त्रिजगतीं 
॥ १८ ॥</p>
</section>
<section>
<p>सकळ साराचा निजसारंश । तो हा एकादशीं अठ्ठवीस ।</p>
<p>जेवीं यतींमाजीं परमहंस । तेवीं अष्टावश भागवतीं 
॥ १९ ॥</p>
</section>
<section>
<p>जेवीं क्षीराब्धीमाजीं शेषशयन । त्यावरी जैसा नारायण 
।</p>
<p>तेवीं भागवतामाजीं जाण । ब्रह्मपरिपूर्ण अष्टाविंश 
॥ ७२० ॥</p>
</section>
<section>
<p>जेवीं वैकुंठ परम पावन । त्यावरी विराजे श्रीभगवान 
।</p>
<p>तेवीं भागवतामाजीं जाण । विराजमान अष्टविंश ॥ २१ 
॥</p>
</section>
<section>
<p>एवढ्या महत्त्वाचें वैभव । कृष्णकृपेनें पावला 
उद्धव ।</p>
<p>बाप निजभाग्याची धांव । ब्रह्म स्वयमेव स्वयें 
झाला ॥ २२ ॥</p>
</section>
<section>
<p>उद्धव झाला ब्रह्मपूर्ण । त्यासी कृष्णकृपा प्रमाण 
।</p>
<p>तें मी वाखाणीं अज्ञान । देशभाषेने प्राकृत ॥ २३ 
॥</p>
</section>
<section>
<p>अंधासी सूर्य प्रसन्न । झालिया देखे तो निधान ।</p>
<p>तेवीं प्रकटोनि जनार्दन । हें गुह्यज्ञान बोलवी 
॥ २४ ॥</p>
</section>
<section>
<p>जनार्दन प्रकटला आतां । हें बोलणें माझी मूर्खता 
।</p>
<p>तो स्वतःसिद्ध सदा असतां । हेंही झालों मी जाणता 
त्याचिया कृपा ॥ २५ ॥</p>
</section>
<section>
<p>त्याचिया कृपें ऐसें केलें । माझें मीपण निःशेष 
नेलें ।</p>
<p>नेलेंपण देखों नाहीं दीधलें । जेवीं सूर्ये केलें 
अंधारा ॥ २६ ॥</p>
</section>
<section>
<p>मज कृपा करील जनार्दन । हेंही नेणें मी अज्ञान ।</p>
<p>तेणें दयाळुवें कृपा करून । हें गुह्यज्ञान बोलविलें 
॥ २७ ॥</p>
</section>
<section>
<p>निकट असतां जनार्दन । मी नेणें त्याचें महिमान ।
</p>
<p>तेणें आपला महिमा आपण । मज मुखें जाण बोलविला ॥ २८ 
॥</p>
</section>
<section>
<p>मी जें म्हणे माझें मुख । तेंही जनार्दन झाला देख 
।</p>
<p>तेणें मुखें निजात्मसुख । बोलवी निष्टंक निजात्मसत्ता 
॥ २९ ॥</p>
</section>
<section>
<p>एवं माझेनि नांवें कविता । परी जनार्दनची झाला वक्ता 
।</p>
<p>तेणें वक्तेपणें तत्त्वतां । रसाळ कथा चालविली 
॥ ७३० ॥</p>
</section>
<section>
<p>ब्रह्मरसें रसाळ कथा । निरूपिलें श्रीभागवता ।</p>
<p>त्यामाजीं ब्रह्मतल्लीनता । जाण तत्त्वतां अष्टविंश 
॥ ३१ ॥</p>
</section>
<section>
<p>अठ्ठाविसाव्याचें निरूपण । तें तत्त्वतां ब्रह्म 
परिपूर्ण ।</p>
<p>श्रद्धेनें करितां श्रवण । उद्धव संपूर्ण निवाला 
॥ ३२ ॥</p>
</section>
<section>
<p>उद्धव निवोनियां आपण । स्वयें विचारित झाला जाण 
।</p>
<p>म्हणे हें शुद्ध आत्मज्ञान । परी प्राप्ती कठिण 
अबळांसी ॥ ३३ ॥</p>
</section>
<section>
<p>या चित्स्वरूपाची प्राप्ती । सुगम होय साधकांप्रती 
।</p>
<p>पुढील अध्यायीं येचि अर्थीं । उद्धव विनंती करील 
॥ ३४ ॥</p>
</section>
<section>
<p>कडा फोडोनि मार्ग कीजे । कां उंचीं फरस बांधिजे ।
</p>
<p>तेवीं सुगमें निर्गुण पाविजे । तो उपाव पुसिजे उद्धवें 
॥ ३५ ॥</p>
</section>
<section>
<p>ब्रह्मप्राप्तीचा सुगम उपावो । स्वयें सांगेल देवाधिदेवो 
।</p>
<p>तो सुरस पुढील अध्यावो । साधकां पहा हो परमार्थसिद्धि 
॥ ३६ ॥</p>
</section>
<section>
<p>पव्हणियापरिस पाय‍उतारा । अबळीं उतरिजे भवसागरा 
।</p>
<p>तैसा साधकांलागीं सोपारा । उपाव पुढारा हरि सांगे 
॥ ३७ ॥</p>
</section>
<section>
<p>सीतेचेनि कृपा पडिभारें । सेतु बांधिजे रामचंद्रे 
।</p>
<p>तेथ समुद्र तरतीं वानरें । जीं वनचरें अतिमंदें 
॥ ३८ ॥</p>
</section>
<section>
<p>तेवीं उद्धवप्रश्नप्रीतीसीं । भवाब्धिसेतु ह्रुषीकेशीं 
।</p>
<p>बांधिला निजभक्ति‌उपायेंसीं । तेथ तरती आपैसीं 
भाविकें अबळें ॥ ३९ ॥</p>
</section>
<section>
<p>कृष्णभक्ति सेतुद्वारें । तरलीं जड मूढ पामरें 
।</p>
<p>ते भक्ती सांगिजेल यादवेंद्रें । श्रोतां सादरें 
परिसावी ॥ ७४० ॥</p>
</section>
<section>
<p>एका जनार्दना शरण । तेणें श्रोते सुप्रसन्न ।</p>
<p>पुढील अध्यायाचें कथन । तेणें साधक जन तरतील ॥ ४१ 
॥</p>
</section>
<section>
<p>सांडूनियां एकपण । एका जनार्दना शरण ।</p>
<p>सुगम साधे आत्मज्ञान । तें भक्तिसाधन हरि सांगे 
॥ ७४२ ॥</p>
</section>
<blockquote>
<section>
<p><br/></p>
<p>इति श्रीमद्भागवते महापुराणे एकादशस्कंधे भगवदुद्धवसंवादे 
परमहंससंहितायां</p>
<p>एकाकारटीकायां ‘परमार्थनिर्णयो’ नाम अष्टाविंशोऽध्यायः 
॥ २८ ॥</p>
</section>
</blockquote>
<blockquote>
<section>
<p>श्रीकृष्णार्पणमस्तु ॥ श्लोक ॥ ४४ ॥ ओव्या ॥ ७४२ 
॥</p>
<p><br/></p>
</section>
</blockquote>


</article>
</body>
<!-- mirrored from santeknath.org/eknathi bhagwat/adhyay 7.html by HTTrack Website Copier/3.x [XR&CO'2013], Tue, 04 Aug 2015 03:10:59 GMT -->
</html>
