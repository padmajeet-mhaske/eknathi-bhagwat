<html>

<!-- Mirrored from santeknath.org/eknathi bhagwat/adhyay 1.html by HTTrack Website Copier/3.x [XR&CO'2013], Tue, 04 Aug 2015 03:10:42 GMT -->
<head>
<meta http-equiv="content-type" content="text/html; charset=utf-8" />
</head>
<body  >
<p style="text-align:justify;margin:.0001pt;"><font face="Mangal">॥ श्री एकनाथी भागवत ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">अध्याय पहिला</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">श्री गणेशाय नमः ॥ श्रीसरस्वत्यैः नमः ॥ श्रीगुरुभ्यो 
नमः ॥</font></p>
<p style="text-align:justify;margin:.0001pt;"><font face="Mangal">श्री दत्तात्रेयाय नमः ॥ श्री रुक्मिणीपांडुरंगाभ्यां 
नमः ॥</font></p>
<p style="text-align:justify;margin:.0001pt;"><font face="Mangal">ॐ नमो जी जनार्दना । नाहीं भव‌अभव भावना ।</font></p>
<p style="text-align:justify;margin:.0001pt;"><font face="Mangal">न देखोनि मीतूंपणा नमन श्रीचरणा सद्‌गुरुराया ॥ 
१ ॥</font></p>
<p style="text-align:justify;margin:.0001pt;"><font face="Mangal">नमन श्री‍एकदन्ता । एकपणें तूंचि आतां ।</font></p>
<p style="text-align:justify;margin:.0001pt;"><font face="Mangal">एकीं दाविसी अनेकता । परी एकात्मता न मोडे ॥ २ ॥</font></p>
<p style="text-align:justify;margin:.0001pt;"><font face="Mangal">तुजमाजीं वासु चराचरा । म्हणौनि बोलिजे लंबोदरा 
।</font></p>
<p style="text-align:justify;margin:.0001pt;"><font face="Mangal">यालागीं सकळांचा सोयरा । साचोकारा तूं होसी ॥ ३ ॥
</font></p>
<p style="text-align:justify;margin:.0001pt;"><font face="Mangal">तुज देखे जो नरु । त्यासी सुखाचा होय संसारु ।</font></p>
<p style="text-align:justify;margin:.0001pt;"><font face="Mangal">यालागीं ’विघ्नहरु’ । नामादरु तुज साजे ॥ ४ ॥</font></p>
<p style="text-align:justify;margin:.0001pt;"><font face="Mangal">हरुष तें वदन गणराजा । चार्‍ही पुरुषार्थ त्याचि 
चार्‍ही भुजा ।</font></p>
<p style="text-align:justify;margin:.0001pt;"><font face="Mangal">प्रकाशिया अप्रकाशी वोजा । तो झळकत तुझा निजदंतु 
॥ ५ ॥</font></p>
<p style="text-align:justify;margin:.0001pt;"><font face="Mangal">पूर्व‌उत्तरमीमांसा दोनी । लागलिया श्रवणस्थानीं 
।</font></p>
<p style="text-align:justify;margin:.0001pt;"><font face="Mangal">निःशब्दादि वाचा वदनीं । कर जोडूनि उभिया ॥ ६ ॥</font></p>
<p style="text-align:justify;margin:.0001pt;"><font face="Mangal">एकेचि काळी सकळ सृष्टी । आपुलेपणें देखत उठी ।</font></p>
<p style="text-align:justify;margin:.0001pt;"><font face="Mangal">तेचि तुझी देखणी दृष्टी । सुखसंतुष्टी विनायका 
॥ ७ ॥</font></p>
<p style="text-align:justify;margin:.0001pt;"><font face="Mangal">सुखाचें पेललें दोंद । नाभीं आवर्तला आनंद ।</font></p>
<p style="text-align:justify;margin:.0001pt;"><font face="Mangal">बोधाचा मिरवे नागबंद । दिसे सन्निध साजिरा ॥ ८ ॥</font></p>
<p style="text-align:justify;margin:.0001pt;"><font face="Mangal">शुद्ध सत्त्वाचा शुक्लांबर । कासे कसिला मनोहर 
।</font></p>
<p style="text-align:justify;margin:.0001pt;"><font face="Mangal">सुवर्णवर्ण अलंकार । तुझेनि साचार शोभति ॥ ९ ॥</font></p>
<p style="text-align:justify;margin:.0001pt;"><font face="Mangal">प्रकृति पुरुष चरण दोनी । तळीं घालिसी वोजावुनी 
।</font></p>
<p style="text-align:justify;margin:.0001pt;"><font face="Mangal">तयांवरी सहजासनीं । पूर्णपणीं मिरवसी ॥ १० ॥</font></p>
<p style="text-align:justify;margin:.0001pt;"><font face="Mangal">तुझी अणुमात्र झालिया भेटी । शोधितां विघ्न न पडे 
दृष्टी ।</font></p>
<p style="text-align:justify;margin:.0001pt;"><font face="Mangal">तोडिसी संसारफांसोटी । तोचि तुझे मुष्टी निजपरशु 
॥ ११ ॥</font></p>
<p style="text-align:justify;margin:.0001pt;"><font face="Mangal">भावें भक्त जो आवडे । त्याचें उगविसी भवसांकडें 
।</font></p>
<p style="text-align:justify;margin:.0001pt;"><font face="Mangal">वोढूनि काढिसी आपणाकडे । निजनिवाडें अंकुशें ॥ 
१२ ॥</font></p>
<p style="text-align:justify;margin:.0001pt;"><font face="Mangal">साच निरपेक्ष जो निःशेख । त्याचें तूंचि वाढविसी 
सुख ।</font></p>
<p style="text-align:justify;margin:.0001pt;"><font face="Mangal">दे‍ऊनि हरिखाचे मोदक । निवविसी देख निजहस्तें ॥ 
१३ ॥</font></p>
<p style="text-align:justify;margin:.0001pt;"><font face="Mangal">सूक्ष्माहूनि सूक्ष्म सान । त्यामाजीं तुझें अधिष्ठान 
।</font></p>
<p style="text-align:justify;margin:.0001pt;"><font face="Mangal">यालागीं मूषकवाहन । नामाभिधान तुज साजे ॥ १४ ॥</font></p>
<p style="text-align:justify;margin:.0001pt;"><font face="Mangal">पाहता नरु ना कुंजरु । व्यक्ताव्यक्तासी परु ।</font></p>
<p style="text-align:justify;margin:.0001pt;"><font face="Mangal">ऐसा जाणोनि निर्विकारु । नमनादरु ग्रंथार्थीं ॥ 
१५ ॥</font></p>
<p style="text-align:justify;margin:.0001pt;"><font face="Mangal">ऐशिया जी गणनाथा । मीपणें कैंचा नमिता ।</font></p>
<p style="text-align:justify;margin:.0001pt;"><font face="Mangal">अकर्ताचि जाहला कर्ता । ग्रंथकथाविस्तारा ॥ १६ 
॥</font></p>
<p style="text-align:justify;margin:.0001pt;"><font face="Mangal">आतां नमूं सरस्वती । जे सारासारविवेकमूर्तीं ।</font></p>
<p style="text-align:justify;margin:.0001pt;"><font face="Mangal">चेतनारूपें इंद्रियवृत्ती । जे चाळीती सर्वदा ॥ 
१७ ॥</font></p>
<p style="text-align:justify;margin:.0001pt;"><font face="Mangal">जे वाचेची वाचक । जे बुद्धीची द्योतक ।</font></p>
<p style="text-align:justify;margin:.0001pt;"><font face="Mangal">जे प्रकाशा प्रकाशक । स्वयें देख स्वप्रभ ॥ १८ ॥</font></p>
<p style="text-align:justify;margin:.0001pt;"><font face="Mangal">जे शिवांगीं शक्ती उठी । जैसी डोळ्यामाजीं दिठी 
।</font></p>
<p style="text-align:justify;margin:.0001pt;"><font face="Mangal">किंवा सुरसत्वें दावी पुष्टी । फळपणें पोटीं फळाच्या 
॥ १९ ॥</font></p>
<p style="text-align:justify;margin:.0001pt;"><font face="Mangal">जैसा साखरे‌अंगी स्वादु । किं सुमनामाजीं मकरंदु 
।</font></p>
<p style="text-align:justify;margin:.0001pt;"><font face="Mangal">तैसा शिवशक्ती संबंधु । अनादिसिद्ध अतर्क्य ॥ २० 
॥</font></p>
<p style="text-align:justify;margin:.0001pt;"><font face="Mangal">ते अनिर्वाच्य निजगोडी । चहूं वाचांमाजीं वाडी 
।</font></p>
<p style="text-align:justify;margin:.0001pt;"><font face="Mangal">म्हणोनि वागीश्वरी रोकडी । ग्रंथार्थी चोखडी चवी 
दावी ॥ २१ ॥</font></p>
<p style="text-align:justify;margin:.0001pt;"><font face="Mangal">सारासार निवडिती जनीं । त्या हंसावरी हंसवाहिनी 
।</font></p>
<p style="text-align:justify;margin:.0001pt;"><font face="Mangal">बैसली सहजासनीं । अगम्यपणीं अगोचरु ॥ २२ ॥</font></p>
<p style="text-align:justify;margin:.0001pt;"><font face="Mangal">ते परमहंसीं आरूढ । तिसी विवेकहंस जाणती दृढ ।</font></p>
<p style="text-align:justify;margin:.0001pt;"><font face="Mangal">जवळी असतां न देखती मूढ । अभाग्य दृढ अतिमंद ॥ २३ 
॥</font></p>
<p style="text-align:justify;margin:.0001pt;"><font face="Mangal">तिचें निर्धारितां रूप । अरूपाचें विश्वरूप ।</font></p>
<p style="text-align:justify;margin:.0001pt;"><font face="Mangal">तें आपुलेपणें अमूप । कथा अनुरूप बोलवी ॥ २४ ॥</font></p>
<p style="text-align:justify;margin:.0001pt;"><font face="Mangal">हा बोलु भला झाला । म्हणोनि बोलेंचि स्तविला ।</font></p>
<p style="text-align:justify;margin:.0001pt;"><font face="Mangal">तैसा स्तुतिभावो उपजला । बोलीं बोला गौरवी ॥ २५ ॥
</font></p>
<p style="text-align:justify;margin:.0001pt;"><font face="Mangal">ते वाग्विलास परमेश्वरी । सर्वांगदेखणी सुंदरी 
।</font></p>
<p style="text-align:justify;margin:.0001pt;"><font face="Mangal">राहोनि सबाह्य‌अभ्यंतरीं । ग्रंथार्थकुसरी वदवी 
स्वयें ॥ २६ ॥</font></p>
<p style="text-align:justify;margin:.0001pt;"><font face="Mangal">ते सदा संतुष्ट सहज । म्हणोनि निरूपणा चढलें भोज 
।</font></p>
<p style="text-align:justify;margin:.0001pt;"><font face="Mangal">परी वक्तेपणाचा फुंज । मीपणें मज येवोंच नेदी ॥ २७ 
॥</font></p>
<p style="text-align:justify;margin:.0001pt;"><font face="Mangal">वाग्देवतेची स्तुति । वाचाचि जाहली वदती ।</font></p>
<p style="text-align:justify;margin:.0001pt;"><font face="Mangal">तेथें द्वैताचिये संपत्ती । उमस चित्तीं उमजेना 
॥ २८ ॥</font></p>
<p style="text-align:justify;margin:.0001pt;"><font face="Mangal">तिणें बोल बोलणें मोडिलें । समूळ मौनातें तोडिलें 
।</font></p>
<p style="text-align:justify;margin:.0001pt;"><font face="Mangal">त्यावरी निरूपण घडिलें । न बोलणें बोलें बोलवी ॥ 
२९ ॥</font></p>
<p style="text-align:justify;margin:.0001pt;"><font face="Mangal">तिसी सेवकपणें दुसरा । हो‍ऊनि निघे नमस्कारा ।</font></p>
<p style="text-align:justify;margin:.0001pt;"><font face="Mangal">तंव मीपणेंसीं परा । निजनिर्धारा पारुषे ॥ ३० ॥</font></p>
<p style="text-align:justify;margin:.0001pt;"><font face="Mangal">जेथें मीपणाचा अभावो । तेथें तूंपणा कैंचा ठावो 
।</font></p>
<p style="text-align:justify;margin:.0001pt;"><font face="Mangal">याहीवरी करी निर्वाहो । अगम्य भावो निरूपणीं ॥ ३१ 
॥</font></p>
<p style="text-align:justify;margin:.0001pt;"><font face="Mangal">जैशा सागरावरी सागरीं । चालती लहरींचिया लहरी ।
</font></p>
<p style="text-align:justify;margin:.0001pt;"><font face="Mangal">तैसे शब्द स्वरूपाकारीं । स्वरूपावरी शोभती ॥ ३२ 
॥</font></p>
<p style="text-align:justify;margin:.0001pt;"><font face="Mangal">जैशा साखरेचिया कणिका । गोडिये भिन्न नव्हती देखा 
।</font></p>
<p style="text-align:justify;margin:.0001pt;"><font face="Mangal">तैसें निरूपण ये रसाळसुखा । ब्रह्मरसें देखा रसवृत्ति 
॥ ३३ ॥</font></p>
<p style="text-align:justify;margin:.0001pt;"><font face="Mangal">तेथें मीपणेंशीं सरस्वती । बैसविलें एका ताटें 
रसवृत्ती ।</font></p>
<p style="text-align:justify;margin:.0001pt;"><font face="Mangal">तेणें अभिन्नशेष दे‍ऊनि तृप्ती । ते हे उद्‍गार 
येती कथेचे ॥ ३४ ॥</font></p>
<p style="text-align:justify;margin:.0001pt;"><font face="Mangal">आतां वंदू ते सज्जन । जे कां आनंदचिद्‍घन ।</font></p>
<p style="text-align:justify;margin:.0001pt;"><font face="Mangal">वर्षताती स्वानन्दजीवन । संतप्त जन निववावया ॥ 
३५ ॥</font></p>
<p style="text-align:justify;margin:.0001pt;"><font face="Mangal">ते चैतन्याचे अळंकार । कीं ब्रह्मविद्येचे श्रृंगार 
।</font></p>
<p style="text-align:justify;margin:.0001pt;"><font face="Mangal">कीं ईश्वराचें मनोहर । निजमंदीर निवासा ॥ ३६ ॥</font></p>
<p style="text-align:justify;margin:.0001pt;"><font face="Mangal">ते अधिष्ठाना अधिवसु । कीं सुखासही सोल्हासु ।</font></p>
<p style="text-align:justify;margin:.0001pt;"><font face="Mangal">विश्रांतीसी विश्वासु । निजरहिवासु करावया ॥ ३७ 
॥</font></p>
<p style="text-align:justify;margin:.0001pt;"><font face="Mangal">कीं ते भूतदयार्णव । कीं माहेरा आली कणव ।</font></p>
<p style="text-align:justify;margin:.0001pt;"><font face="Mangal">ना ते निर्गुणाचे अवेव । निजगौरव स्वानन्दा ॥ ३८ 
॥</font></p>
<p style="text-align:justify;margin:.0001pt;"><font face="Mangal">ना ते डोळ्यातील दृष्टी । कीं तिचीही देखणी पुष्टी 
।</font></p>
<p style="text-align:justify;margin:.0001pt;"><font face="Mangal">कीं संतुष्टीसी तुष्टी । चरणांगुष्ठीं जयांचे ॥ 
३९ ॥</font></p>
<p style="text-align:justify;margin:.0001pt;"><font face="Mangal">ते पाहती जयांकडे । त्यांचें उगवे भवसांकडें ।</font></p>
<p style="text-align:justify;margin:.0001pt;"><font face="Mangal">परब्रह्म डोळियांपुढें । निजनिवडें उल्हासे ॥ ४० 
॥</font></p>
<p style="text-align:justify;margin:.0001pt;"><font face="Mangal">तेथें साधनचतुष्टयसायास । न पाहती शास्त्रचातुर्यविलास 
।</font></p>
<p style="text-align:justify;margin:.0001pt;"><font face="Mangal">एका धरिला पुरे विश्वास । स्वयें प्रकाश ते करिती 
॥ ४१ ॥</font></p>
<p style="text-align:justify;margin:.0001pt;"><font face="Mangal">ते जगामाजीं सदा असती । जीवमात्रातें दिसती ।</font></p>
<p style="text-align:justify;margin:.0001pt;"><font face="Mangal">परी विकल्पेंचि ठकिजती । नाहीं म्हणती नास्तिक्यें 
॥ ४२ ॥</font></p>
<p style="text-align:justify;margin:.0001pt;"><font face="Mangal">मातियेचा द्रोण केला । तो कौळिका भावो फळला ।</font></p>
<p style="text-align:justify;margin:.0001pt;"><font face="Mangal">म्हणौनि विश्वासेंवीण नाडला । जगु ठकला विकल्पें 
॥ ४३ ॥</font></p>
<p style="text-align:justify;margin:.0001pt;"><font face="Mangal">एका‍एकीं विश्वासतां । तरी वाणी नाहीं निजसत्ता 
।</font></p>
<p style="text-align:justify;margin:.0001pt;"><font face="Mangal">त्यांचे चरणी भावार्थता । ठेविला माथां विश्वासें 
॥ ४४ ॥</font></p>
<p style="text-align:justify;margin:.0001pt;"><font face="Mangal">ते नमस्कारितां आवश्यक । करून ठाकती एक ।</font></p>
<p style="text-align:justify;margin:.0001pt;"><font face="Mangal">परी एकपणें सेवक । त्यांचाचि देख स्वयें हो‍आवें 
॥ ४५ ॥</font></p>
<p style="text-align:justify;margin:.0001pt;"><font face="Mangal">त्यांचिया सेवेचिये गोडी । ब्रह्मसुखाची उपमा थोडी 
।</font></p>
<p style="text-align:justify;margin:.0001pt;"><font face="Mangal">जे भजती अनन्य आवडीं । ते जाणती गाढी निजचवी ॥ ४६ 
॥</font></p>
<p style="text-align:justify;margin:.0001pt;"><font face="Mangal">ते प्रकृतीसी पर । प्रकृतिरूपीं ते अविकार ।</font></p>
<p style="text-align:justify;margin:.0001pt;"><font face="Mangal">आकार-विकार-व्यवहार । त्यांचेनि साचार बाधीना ॥ 
४७ ॥</font></p>
<p style="text-align:justify;margin:.0001pt;"><font face="Mangal">ते भोगावरी न विटती । त्यागावरी न उठती ।</font></p>
<p style="text-align:justify;margin:.0001pt;"><font face="Mangal">आपुलिये सहजस्थिती । स्वयें वर्तती सर्वदा ॥ ४८ 
॥</font></p>
<p style="text-align:justify;margin:.0001pt;"><font face="Mangal">ते ज्ञातेपणा न मिरविती । पिसेपण न दाविती ।</font></p>
<p style="text-align:justify;margin:.0001pt;"><font face="Mangal">स्वरूपफुंजुविस्मृती । गिळूनि वर्तती निजांगें 
॥ ४९ ॥</font></p>
<p style="text-align:justify;margin:.0001pt;"><font face="Mangal">प्रेमा अंगींचि जिराला । विस्मयो येवोंचि विसरला 
।</font></p>
<p style="text-align:justify;margin:.0001pt;"><font face="Mangal">प्रपंचुपरमार्थु एकु जाहला । हाही ठेला विभागु 
॥ ५० ॥</font></p>
<p style="text-align:justify;margin:.0001pt;"><font face="Mangal">स्मरण विस्मरणेंशीं गेलें । देह देहीच हारपलें 
।</font></p>
<p style="text-align:justify;margin:.0001pt;"><font face="Mangal">आंतुबाहेरपण गेलें । गेलें ठेलें स्मरेना ॥ ५१ ॥
</font></p>
<p style="text-align:justify;margin:.0001pt;"><font face="Mangal">स्वप्न जागृती जागतां गेली । सुषुप्ती साक्षित्वेंसीं 
बुडाली ।</font></p>
<p style="text-align:justify;margin:.0001pt;"><font face="Mangal">उन्मनीही वेडावली । तुर्या ठेली तटस्थ ॥ ५२ ॥</font></p>
<p style="text-align:justify;margin:.0001pt;"><font face="Mangal">दृश्य द्रष्टेनशीं गेलें । दर्शन एकलेपणें निमालें 
।</font></p>
<p style="text-align:justify;margin:.0001pt;"><font face="Mangal">तें निमणेंपणही विरालें । विरवितें नेलें विरणेनिशीं 
॥ ५३ ॥</font></p>
<p style="text-align:justify;margin:.0001pt;"><font face="Mangal">ज्ञान अज्ञानातें घे‍ऊनि गेलें । तंव ज्ञातेपणही 
बुडालें ।</font></p>
<p style="text-align:justify;margin:.0001pt;"><font face="Mangal">विज्ञान अंगी घडलें । परी नवें जडलें हें न मनी ॥ 
५४ ॥</font></p>
<p style="text-align:justify;margin:.0001pt;"><font face="Mangal">यापरी जे निजसज्जन । तिहीं व्हावें सावधान ।</font></p>
<p style="text-align:justify;margin:.0001pt;"><font face="Mangal">द्यावें मज अवधान । हें विज्ञापन बाळत्वें ॥ ५५ ॥
</font></p>
<p style="text-align:justify;margin:.0001pt;"><font face="Mangal">सूर्य सदा प्रकाशघन । अग्नि सदा देदीप्यमान ।</font></p>
<p style="text-align:justify;margin:.0001pt;"><font face="Mangal">तैसे संत सदा सावधान । द्यावें अवधान हें बालत्व 
माझें ॥ ५६ ॥</font></p>
<p style="text-align:justify;margin:.0001pt;"><font face="Mangal">तंव संतसज्जनीं एक वेळां । थोर करूनियां सोहळा ।
</font></p>
<p style="text-align:justify;margin:.0001pt;"><font face="Mangal">आज्ञापिलें वेळोवेळां । ग्रंथ करविला प्राकृत ॥ 
५७ ॥</font></p>
<p style="text-align:justify;margin:.0001pt;"><font face="Mangal">एकांतीं आणि लोकांतीं । थोर साक्षेप केला संतीं 
।</font></p>
<p style="text-align:justify;margin:.0001pt;"><font face="Mangal">तरी सांगा जी मजप्रती । कोण ग्रंथीं प्रवर्तों ॥ 
५८ ॥</font></p>
<p style="text-align:justify;margin:.0001pt;"><font face="Mangal">पुराणीं श्रेष्ठ भागवत । त्याहीमाजी उद्धवगीत ।
</font></p>
<p style="text-align:justify;margin:.0001pt;"><font face="Mangal">तुवां प्रवर्तावें तेथ । वक्ता भगवंत तुज साह्य 
॥ ५९ ॥</font></p>
<p style="text-align:justify;margin:.0001pt;"><font face="Mangal">आम्हांसी पाहिजे ज्ञानकथा । वरी तुजसारिखा रसाळ 
वक्ता ।</font></p>
<p style="text-align:justify;margin:.0001pt;"><font face="Mangal">तरी स्तुति सांडूनि आतां । निरूपण तत्त्वतां चालवी 
॥ ६० ॥</font></p>
<p style="text-align:justify;margin:.0001pt;"><font face="Mangal">तुज संतस्तवनीं उत्साहो । हा तंव कळला भावो ।</font></p>
<p style="text-align:justify;margin:.0001pt;"><font face="Mangal">तरी कथेचा लवलाहो । निजनिर्वाहो उपपादीं ॥ ६१ ॥</font></p>
<p style="text-align:justify;margin:.0001pt;"><font face="Mangal">या संतांचे कृपावचनें । एका‍एकी आनंदलों मनें ।
</font></p>
<p style="text-align:justify;margin:.0001pt;"><font face="Mangal">तेणें वाक्यपसायदानें । स्वानंदघनें उल्हासे ॥ 
६२ ॥</font></p>
<p style="text-align:justify;margin:.0001pt;"><font face="Mangal">जैसा मेघांचेनि गर्जनें । मयूर उपमों पाहे गगनें 
।</font></p>
<p style="text-align:justify;margin:.0001pt;"><font face="Mangal">नाना नवेनि जीवनें । जेवीं चातक मनें उल्हासे ॥ ६३ 
॥</font></p>
<p style="text-align:justify;margin:.0001pt;"><font face="Mangal">कां देखोनि चंद्रकर । डोलों लागे चकोर ।</font></p>
<p style="text-align:justify;margin:.0001pt;"><font face="Mangal">तैसें संतवदनींचें उत्तर । आले थोर सुखावित ॥ ६४ 
॥</font></p>
<p style="text-align:justify;margin:.0001pt;"><font face="Mangal">थोर सुखाचा केलों स्वामी । तुमचें पुरतें कराल तुम्ही 
।</font></p>
<p style="text-align:justify;margin:.0001pt;"><font face="Mangal">तरी वायांचि कां मीपणें मी । मनोधर्मीं वळंगेजों 
॥ ६५ ॥</font></p>
<p style="text-align:justify;margin:.0001pt;"><font face="Mangal">परी समर्थांचि आज्ञा । दासां न करवे अवज्ञा ।</font></p>
<p style="text-align:justify;margin:.0001pt;"><font face="Mangal">तरी सांगितली जे संज्ञा । ते करीन आज्ञा स्वामींची 
॥ ६६ ॥</font></p>
<p style="text-align:justify;margin:.0001pt;"><font face="Mangal">परी तुम्हीं एक करावें । अखंड अवधान मज द्यावें ।
</font></p>
<p style="text-align:justify;margin:.0001pt;"><font face="Mangal">तेणें दिठिवेनि आघवें । पावेल स्वभावें निजसिद्धी 
॥ ६७ ॥</font></p>
<p style="text-align:justify;margin:.0001pt;"><font face="Mangal">अगा तुझिया मनामाजीं मन । शब्दीं ठेविलेंसे अनुसंधान 
।</font></p>
<p style="text-align:justify;margin:.0001pt;"><font face="Mangal">यालागीं निजनिरूपण । चालवीं जाण सवेगें ॥ ६८ ॥</font></p>
<p style="text-align:justify;margin:.0001pt;"><font face="Mangal">आतां वंदूं कुळदेवता । जे एका‍एकी एकनाथा ।</font></p>
<p style="text-align:justify;margin:.0001pt;"><font face="Mangal">ते एकीवांचून सर्वथा । आणिक कथा करूं नेदी ॥ ६९ ॥
</font></p>
<p style="text-align:justify;margin:.0001pt;"><font face="Mangal">एक रूप दाविलें मनीं । तंव एकचि दिसे जनीं वनीं ।
</font></p>
<p style="text-align:justify;margin:.0001pt;"><font face="Mangal">एकचि कानीं वदनीं । एकपणीं ’एकवीरा’ ॥ ७० ॥</font></p>
<p style="text-align:justify;margin:.0001pt;"><font face="Mangal">ते शिवशक्तिरूपें दोनी । ने‍ऊन मिरवे एकपणीं ।</font></p>
<p style="text-align:justify;margin:.0001pt;"><font face="Mangal">एकपणें जाली गुर्विणी । प्रसवे एकपणीं एकवीरा ॥ 
७१ ॥</font></p>
<p style="text-align:justify;margin:.0001pt;"><font face="Mangal">तें एकरूपें एकवीरा । प्रसवली बोध-फरशधरा ।</font></p>
<p style="text-align:justify;margin:.0001pt;"><font face="Mangal">जयाचा कां दरारा । महावीरां अभिमानियां ॥ ७२ ॥</font></p>
<p style="text-align:justify;margin:.0001pt;"><font face="Mangal">तेणे उपजोनि निवटिली माया । आज्ञा पाळूनि सुख दे 
पितया ।</font></p>
<p style="text-align:justify;margin:.0001pt;"><font face="Mangal">म्हणोनि तो जाहला विजया । लवलाह्यां दिग्मंडलीं 
॥ ७३ ॥</font></p>
<p style="text-align:justify;margin:.0001pt;"><font face="Mangal">जो वासनासहस्रबाहो । छेदिला सहस्रार्जुन-अहंभावो 
।</font></p>
<p style="text-align:justify;margin:.0001pt;"><font face="Mangal">स्वराज्य करूनियां पहा हो । अर्पी स्वयमेवो स्वजातियां 
॥ ७४ ॥</font></p>
<p style="text-align:justify;margin:.0001pt;"><font face="Mangal">तेणें मारूनि माता जीवविली । तेचि कुळदेवता आम्हां 
जाहली ।</font></p>
<p style="text-align:justify;margin:.0001pt;"><font face="Mangal">परी स्वनांवें ख्याति केली । एकात्मबोली एकनाथा 
॥ ७५ ॥</font></p>
<p style="text-align:justify;margin:.0001pt;"><font face="Mangal">ते जैंपासोनि निवटिली । तैंपासोनि प्रकृति पालटली 
।</font></p>
<p style="text-align:justify;margin:.0001pt;"><font face="Mangal">रागत्यागें शांत झाली । निजामा‍उली जगदंबा ॥ ७६ 
॥</font></p>
<p style="text-align:justify;margin:.0001pt;"><font face="Mangal">तया वोसंगा घे‍ऊन । थोर दिधलें आश्वासन ।</font></p>
<p style="text-align:justify;margin:.0001pt;"><font face="Mangal">विषमसंकटीं समाधान । स्वनामस्मरण केलिया ॥ ७७ ॥
</font></p>
<p style="text-align:justify;margin:.0001pt;"><font face="Mangal">ते जय जय जगदंबा । ’उदो’ म्हणे ग्रंथारंभा ।</font></p>
<p style="text-align:justify;margin:.0001pt;"><font face="Mangal">मतीमाजी स्वयंभा । योगगर्भा प्रगटली ॥ ७८ ॥</font></p>
<p style="text-align:justify;margin:.0001pt;"><font face="Mangal">आतां वंदूं जनार्दनु । जो भवगजपंचाननु ।</font></p>
<p style="text-align:justify;margin:.0001pt;"><font face="Mangal">जनीं विजनीं समानु । सदा संपूर्णु समत्वें ॥ ७९ ॥
</font></p>
<p style="text-align:justify;margin:.0001pt;"><font face="Mangal">ज्याचेनि कृपापांगें । देहीं न देखती देहांगें 
।</font></p>
<p style="text-align:justify;margin:.0001pt;"><font face="Mangal">संसार टवाळ वेगें । केलें वा‍उगें भवस्वप्न ॥ ८० 
॥</font></p>
<p style="text-align:justify;margin:.0001pt;"><font face="Mangal">जयाचेनि कृपाकटाक्षें । अलक्ष्य लक्ष्येंवीण लक्षे 
।</font></p>
<p style="text-align:justify;margin:.0001pt;"><font face="Mangal">साक्षी विसरली साक्षें । निजपक्षें गुरुत्वें ॥ 
८१ ॥</font></p>
<p style="text-align:justify;margin:.0001pt;"><font face="Mangal">नेणें जीवेंवीण जीवविलें । मृत्युवीण मरणचि मारिलें 
।</font></p>
<p style="text-align:justify;margin:.0001pt;"><font face="Mangal">दृष्टि घे‍ऊनि दाखविलें । देखणें केलें सर्वांग 
॥ ८२ ॥</font></p>
<p style="text-align:justify;margin:.0001pt;"><font face="Mangal">देहीं देह विदेह केलें । शेखीं विदेहपण तेंही नेलें 
।</font></p>
<p style="text-align:justify;margin:.0001pt;"><font face="Mangal">नेलेपणही हारपलें । उरीं उरलें उर्वरित ॥ ८३ ॥</font></p>
<p style="text-align:justify;margin:.0001pt;"><font face="Mangal">अभावों भावेंशीं गेला । संदेह निःसंदेहेंशीं निमाला 
।</font></p>
<p style="text-align:justify;margin:.0001pt;"><font face="Mangal">विस्मयो विस्मयीं बुडाला । वेडावला स्वानंदु ॥ 
८४ ॥</font></p>
<p style="text-align:justify;margin:.0001pt;"><font face="Mangal">तेथ आवडीं होय भक्तु । तंव देवोचि भक्तपणा‍आंतु 
।</font></p>
<p style="text-align:justify;margin:.0001pt;"><font face="Mangal">मग भज्यभजनाचा अंतु । दावी उप्रांतु स्वलीला ॥ ८५ 
॥</font></p>
<p style="text-align:justify;margin:.0001pt;"><font face="Mangal">नमन नमनेंशीं नेलें । नमितें नेणो काय जाहलें ।</font></p>
<p style="text-align:justify;margin:.0001pt;"><font face="Mangal">नम्यचि अंगीं घडलें । घडले मोडलें मोडूनि ॥ ८६ ॥</font></p>
<p style="text-align:justify;margin:.0001pt;"><font face="Mangal">दृश्य द्रष्टा जाण । दोहींस एकचि मरण ।</font></p>
<p style="text-align:justify;margin:.0001pt;"><font face="Mangal">दर्शनही जाहलें क्षीण । देखणेपण गिळूनि ॥ ८७ ॥</font></p>
<p style="text-align:justify;margin:.0001pt;"><font face="Mangal">आतां देवोचि आघवा । तेथें भक्तु न ये भक्तभावा ।</font></p>
<p style="text-align:justify;margin:.0001pt;"><font face="Mangal">तंव देवोही मुकला देवा । देवस्वभावा विसरोनि ॥ ८८ 
॥</font></p>
<p style="text-align:justify;margin:.0001pt;"><font face="Mangal">देवो देवपणे दाटला । भक्तु भक्तपणें आटला ।</font></p>
<p style="text-align:justify;margin:.0001pt;"><font face="Mangal">दोहींचाही अंतु आला । अभेद जाहला अनंतु ॥ ८९ ॥</font></p>
<p style="text-align:justify;margin:.0001pt;"><font face="Mangal">अत्यागु त्यागेंशीं विराला । अभोगु भोगेंशीं उडाला 
।</font></p>
<p style="text-align:justify;margin:.0001pt;"><font face="Mangal">अयोगु योगेंशीं बुडाला । योग्यतेचा गेला अहंभावो 
॥ ९० ॥</font></p>
<p style="text-align:justify;margin:.0001pt;"><font face="Mangal">ऐशियाहीवरी अधिक सोसु । सायुज्यामाजीं होतसे दासू 
।</font></p>
<p style="text-align:justify;margin:.0001pt;"><font face="Mangal">तेथील सुखाचा सौरसु । अति अविनाशु अगोचरू ॥ ९१ ॥</font></p>
<p style="text-align:justify;margin:.0001pt;"><font face="Mangal">शिवें शिवूचि यजिजे । हें ऐशिये अवस्थेचि साजे ।
</font></p>
<p style="text-align:justify;margin:.0001pt;"><font face="Mangal">एर्‍हवीं बोलचि बोलिजे । परि न पविजे निजभजन ॥ ९२ 
॥</font></p>
<p style="text-align:justify;margin:.0001pt;"><font face="Mangal">ये अभिन्न सुखसेवे‌आंतु । नारद आनंदें नाचत गातु 
।</font></p>
<p style="text-align:justify;margin:.0001pt;"><font face="Mangal">शुकसनकादिक समस्तु । जाले निजभक्तु येणेंचि सुखें 
॥ ९३ ॥</font></p>
<p style="text-align:justify;margin:.0001pt;"><font face="Mangal">सागरीं भरे भरतें । तें भरतें भरे तरियांतें ।</font></p>
<p style="text-align:justify;margin:.0001pt;"><font face="Mangal">तैसें देवेंचि देवपणें येथें । केलें मातें निजभक्त 
॥ ९४ ॥</font></p>
<p style="text-align:justify;margin:.0001pt;"><font face="Mangal">सागर सरिता जीवन एक । परी मिळणीं भजन दिसे अधिक ।
</font></p>
<p style="text-align:justify;margin:.0001pt;"><font face="Mangal">तैसें एकपणेंचि देख । भजनसुख उल्हासे ॥ ९५ ॥</font></p>
<p style="text-align:justify;margin:.0001pt;"><font face="Mangal">वाम सव्य दोनी भाग । परी दों नामी एकचि आंग ।</font></p>
<p style="text-align:justify;margin:.0001pt;"><font face="Mangal">तैसा देवभक्तविभाग । देवपणीं साङ्ग आभासे ॥ ९६ ॥
</font></p>
<p style="text-align:justify;margin:.0001pt;"><font face="Mangal">तेवीं आपुलेपणाचेनि मानें । भक्त केलों जनार्दनें 
।</font></p>
<p style="text-align:justify;margin:.0001pt;"><font face="Mangal">परी कायावाचामनें । वर्तविजे तेणें सर्वार्थीं 
॥ ९७ ॥</font></p>
<p style="text-align:justify;margin:.0001pt;"><font face="Mangal">तो मुखाचें जाला निजसुख । दृष्टीतें प्रकटे सन्मुख 
।</font></p>
<p style="text-align:justify;margin:.0001pt;"><font face="Mangal">तोचि विवेकेंकरून देख । करवी लेख ग्रंथार्थी ॥ ९८ 
॥</font></p>
<p style="text-align:justify;margin:.0001pt;"><font face="Mangal">परी नवल त्याचें लाघव । अभंगीं घातलें माझें नांव 
।</font></p>
<p style="text-align:justify;margin:.0001pt;"><font face="Mangal">शेखीं नांवाचा निजभाव । उरावया ठाव नुरवीच ॥ ९९ ॥
</font></p>
<p style="text-align:justify;margin:.0001pt;"><font face="Mangal">या वचनार्था संतोषला । म्हणे भला रे भला भला ।</font></p>
<p style="text-align:justify;margin:.0001pt;"><font face="Mangal">निजभाविकु तूंचि संचला । प्रगट केला गुह्यार्थु 
॥ १०० ॥</font></p>
<p style="text-align:justify;margin:.0001pt;"><font face="Mangal">हे स्तुति कीं निरूपण । ग्रंथपीठ कीं ब्रह्मज्ञान 
।</font></p>
<p style="text-align:justify;margin:.0001pt;"><font face="Mangal">साहित्य कीं समाधान । संज्ञाही जाण कळेना ॥ १०१ ॥
</font></p>
<p style="text-align:justify;margin:.0001pt;"><font face="Mangal">तुझा बोलुचि एक‌एकु । सोलीव विवेकाचा विवेकु ।</font></p>
<p style="text-align:justify;margin:.0001pt;"><font face="Mangal">तो संतोषासी संतोखु। आत्यंतिकु उपजवी ॥ १०२ ॥</font></p>
<p style="text-align:justify;margin:.0001pt;"><font face="Mangal">तुझेनि मुखें जें जें निघे । तें संतहृदयीं साचचि 
लागे ।</font></p>
<p style="text-align:justify;margin:.0001pt;"><font face="Mangal">मुमुक्षुसारंगांचीं पालिंगें । रुंजी निजांगें 
करितील ॥ १०३ ॥</font></p>
<p style="text-align:justify;margin:.0001pt;"><font face="Mangal">ग्रंथारंभु पडला चोख । मुक्त मुमुक्षु इतर लोक ।
</font></p>
<p style="text-align:justify;margin:.0001pt;"><font face="Mangal">श्रवणामात्रेंचि देख । निजात्मसुख पावती ॥ १०४ 
॥</font></p>
<p style="text-align:justify;margin:.0001pt;"><font face="Mangal">येणें वचनामृत तुषारें । ग्रंथभूमिका विवेकांकुरें 
।</font></p>
<p style="text-align:justify;margin:.0001pt;"><font face="Mangal">अंकुरली एकसरें । फळभारें सफलित ॥ १०५ ॥</font></p>
<p style="text-align:justify;margin:.0001pt;"><font face="Mangal">कीं निर्जीवा जीवु आला । नातरी सिद्धा सिद्धिलाभु 
जाला ।</font></p>
<p style="text-align:justify;margin:.0001pt;"><font face="Mangal">कीं निजवैभवें आपुला । प्रियो मीनला पतिव्रते ॥ 
१०६ ॥</font></p>
<p style="text-align:justify;margin:.0001pt;"><font face="Mangal">तैसेनि हरुषानंदें । जी जी म्हणितलें स्वानंदें 
।</font></p>
<p style="text-align:justify;margin:.0001pt;"><font face="Mangal">तुमचेनि पादप्रसादें । करीन विनोदें ग्रंथार्थू 
॥ १०७ ॥</font></p>
<p style="text-align:justify;margin:.0001pt;"><font face="Mangal">श्रीरामप्रतापदृष्टीं । शिळा तरती सागरापोटीं 
।</font></p>
<p style="text-align:justify;margin:.0001pt;"><font face="Mangal">कीं वसिष्ठवचनासाठीं । तपे शाटी रविमंडळीं ॥ १०८ 
॥</font></p>
<p style="text-align:justify;margin:.0001pt;"><font face="Mangal">कीं याज्ञवल्कीच्या मंत्राक्षता । शुष्ककाष्ठांस 
पल्लवता ।</font></p>
<p style="text-align:justify;margin:.0001pt;"><font face="Mangal">कीं धर्में श्वानु सरता । केला सर्वथा स्वर्गलोकीं 
॥ १०९ ॥</font></p>
<p style="text-align:justify;margin:.0001pt;"><font face="Mangal">तैसे माझेनि नांवें । ग्रंथ होती सुहावे ।</font></p>
<p style="text-align:justify;margin:.0001pt;"><font face="Mangal">आज्ञाप्रतापगौरवें । गुरुवैभवें सार्थकु ॥ ११० 
॥</font></p>
<p style="text-align:justify;margin:.0001pt;"><font face="Mangal">घटित एका आणि एकादशें । राशि-नक्षत्र एकचि असे ।</font></p>
<p style="text-align:justify;margin:.0001pt;"><font face="Mangal">त्या एकामाजीं जैं पूर्ण दिसे । तैं दशदशांगें चढे 
अधिक ॥ १११ ॥</font></p>
<p style="text-align:justify;margin:.0001pt;"><font face="Mangal">मागां पुढां एक एक कीजे । त्या नांव एकादशु म्हणिजे 
।</font></p>
<p style="text-align:justify;margin:.0001pt;"><font face="Mangal">तरी एका एकपणचि सहजें । आलें निजवोजें ग्रंथार्थें 
॥ ११२ ॥</font></p>
<p style="text-align:justify;margin:.0001pt;"><font face="Mangal">तेथें देखणेंचि करूनि देखणें । अवघेंचि निर्धारूनि 
मनें ।</font></p>
<p style="text-align:justify;margin:.0001pt;"><font face="Mangal">त्यावरी एकाजनार्दनें । टीका करणें सार्थक ॥ ११३ 
॥</font></p>
<p style="text-align:justify;margin:.0001pt;"><font face="Mangal">पाहोनि दशमाचा प्रांतु । एकादशाच्या हृदया‍आंतु 
।</font></p>
<p style="text-align:justify;margin:.0001pt;"><font face="Mangal">एकादशावरी जगन्नाथु । ग्रंथार्थु आरंभी ॥ ११४ ॥
</font></p>
<p style="text-align:justify;margin:.0001pt;"><font face="Mangal">म्हणौनि एकादशाची टीका । एकादशीस करी एका ।</font></p>
<p style="text-align:justify;margin:.0001pt;"><font face="Mangal">ते एकपणाचिया सुखा । फळेल देखा एकत्वें ॥ ११५ ॥</font></p>
<p style="text-align:justify;margin:.0001pt;"><font face="Mangal">आतां वंदूं महाकवी । व्यास वाल्मीक भार्गवी ।</font></p>
<p style="text-align:justify;margin:.0001pt;"><font face="Mangal">जयातें उशना कवी । पुराणगौरवीं बोलिजे ॥ ११६ ॥</font></p>
<p style="text-align:justify;margin:.0001pt;"><font face="Mangal">तिहीं आपुलिये व्युत्पत्ती । वाढवावी माझी मती 
।</font></p>
<p style="text-align:justify;margin:.0001pt;"><font face="Mangal">हेचि करीतसें विनंती । ग्रंथ समाप्तीं न्यावया 
॥ ११७ ॥</font></p>
<p style="text-align:justify;margin:.0001pt;"><font face="Mangal">वंदूं आचार्य शंकरू । जो ग्रंथार्थविवेकचतुरू ।
</font></p>
<p style="text-align:justify;margin:.0001pt;"><font face="Mangal">सारूनि कर्मठतेचा विचारू । प्रबोधदिनकरू प्रकाशिला 
॥ ११८ ॥</font></p>
<p style="text-align:justify;margin:.0001pt;"><font face="Mangal">आतां वंदूं श्रीधर । जो भागवतव्याख्याता सधर ।</font></p>
<p style="text-align:justify;margin:.0001pt;"><font face="Mangal">जयाची टीका पाहतां अपार । अर्थ साचार पैं असे ॥ ११९ 
॥</font></p>
<p style="text-align:justify;margin:.0001pt;"><font face="Mangal">इतरही टीकाकार । काव्यकर्ते विवेकचतुर ।</font></p>
<p style="text-align:justify;margin:.0001pt;"><font face="Mangal">त्यांचे चरणीं नमस्कार । ग्रंथा सादर तिहीं हो‍आवें 
॥ १२० ॥</font></p>
<p style="text-align:justify;margin:.0001pt;"><font face="Mangal">वंदूं प्राकृत कवीश्वर । निवृत्तिप्रमुख ज्ञानेश्वर 
।</font></p>
<p style="text-align:justify;margin:.0001pt;"><font face="Mangal">नामदेव चांगदेव वटेश्वर । ज्यांचें भाग्य थोर गुरुकृपा 
॥ १२१ ॥</font></p>
<p style="text-align:justify;margin:.0001pt;"><font face="Mangal">जयांचे ग्रंथ पाहतां । ज्ञान होय प्राकृतां ।</font></p>
<p style="text-align:justify;margin:.0001pt;"><font face="Mangal">तयांचें चरणी माथा । निजात्मता निभावें ॥ १२२ ॥</font></p>
<p style="text-align:justify;margin:.0001pt;"><font face="Mangal">संस्कृत ग्रंथकर्ते ते महाकवी । मा प्राकृतीं काय 
उणीवी ।</font></p>
<p style="text-align:justify;margin:.0001pt;"><font face="Mangal">नवीं जुनीं म्हणावीं । कैसेनि केवीं सुवर्णसुमनें 
॥ १२३ ॥</font></p>
<p style="text-align:justify;margin:.0001pt;"><font face="Mangal">कपिलेचें म्हणावें क्षीर । मा इतरांचें तें काय 
नीर ।</font></p>
<p style="text-align:justify;margin:.0001pt;"><font face="Mangal">वर्णस्वादें एकचि मधुर । दिसे साचार सारिखें ॥ १२४ 
॥</font></p>
<p style="text-align:justify;margin:.0001pt;"><font face="Mangal">जें पाविजे संस्कृत अर्थें । तेंचि लाभे प्राकृतें 
।</font></p>
<p style="text-align:justify;margin:.0001pt;"><font face="Mangal">तरी न मनावया येथें । विषमचि तें कायी ॥ १२५ ॥</font></p>
<p style="text-align:justify;margin:.0001pt;"><font face="Mangal">कां निरंजनीं बसला रावो । तरी तोचि सेवकां पावन ठावो 
।</font></p>
<p style="text-align:justify;margin:.0001pt;"><font face="Mangal">तेथें सेवेसि न वचतां पाहा हो । दंडी रावो निजभृत्यां 
॥ १२६ ॥</font></p>
<p style="text-align:justify;margin:.0001pt;"><font face="Mangal">कां दुबळी आणि समर्थ । दोहींस रायें घातले हात ।</font></p>
<p style="text-align:justify;margin:.0001pt;"><font face="Mangal">तरी दोघींसिही तेथ । सहजें होत समसाम्य ॥ १२७ ॥</font></p>
<p style="text-align:justify;margin:.0001pt;"><font face="Mangal">देशभाषावैभवें । प्रपंच पदार्थीं पालटलीं नांवें 
।</font></p>
<p style="text-align:justify;margin:.0001pt;"><font face="Mangal">परी रामकृष्णादिनामां नव्हे । भाषावैभवें पालटु 
॥ १२८ ॥</font></p>
<p style="text-align:justify;margin:.0001pt;"><font face="Mangal">संस्कृत वाणी देवें केली । तरी प्राकृत काय चोरापासोनि 
जाली ।</font></p>
<p style="text-align:justify;margin:.0001pt;"><font face="Mangal">असोतु या अभिमानभुली । वृथा बोलीं काय काज ॥ १२९ 
॥</font></p>
<p style="text-align:justify;margin:.0001pt;"><font face="Mangal">आतां संस्कृता किंवा प्राकृता । भाषा झाली जे हरिकथा 
।</font></p>
<p style="text-align:justify;margin:.0001pt;"><font face="Mangal">ते पावनचि तत्त्वता । सत्य सर्वथा मानली ॥ १३० ॥</font></p>
<p style="text-align:justify;margin:.0001pt;"><font face="Mangal">वंदूं ’भानुदास’ आतां । जो कां पितामहाचा पिता ।
</font></p>
<p style="text-align:justify;margin:.0001pt;"><font face="Mangal">ज्याचेनि वंश भगवंता । झाला सर्वथा प्रियकर ॥ १३१ 
॥</font></p>
<p style="text-align:justify;margin:.0001pt;"><font face="Mangal">जेणें बाळपणीं आकळिला भानु । स्वयें जाहला चिद्‍भानु 
।</font></p>
<p style="text-align:justify;margin:.0001pt;"><font face="Mangal">जिंतोनि मानाभिमानु । भगवत्पावनु स्वयें झाला ॥ 
१३२ ॥</font></p>
<p style="text-align:justify;margin:.0001pt;"><font face="Mangal">जयाचि पदबंध प्राप्ति । पाहों आली श्रीविठ्ठलमूर्ति 
।</font></p>
<p style="text-align:justify;margin:.0001pt;"><font face="Mangal">कानीं कुंडलें जगज्ज्योति । करितां रातीं देखिला 
॥ १३३ ॥</font></p>
<p style="text-align:justify;margin:.0001pt;"><font face="Mangal">तया भानुदासाचा ’चक्रपाणि’ । तयाचाही सुत सुलक्षणी 
।</font></p>
<p style="text-align:justify;margin:.0001pt;"><font face="Mangal">तया ’सूर्य’ नाम ठेवूनि । निजीं निज हो‍ऊनि भानुदास 
ठेला ॥ १३४ ॥</font></p>
<p style="text-align:justify;margin:.0001pt;"><font face="Mangal">तया सूर्यप्रभाप्रतापकिरणीं । मातें प्रसवली रुक्मिणी 
।</font></p>
<p style="text-align:justify;margin:.0001pt;"><font face="Mangal">म्हणौनि रखुमा‍ई जननी । आम्हांलागूनि साचचि ॥ १३५ 
॥</font></p>
<p style="text-align:justify;margin:.0001pt;"><font face="Mangal">हे ग्रंथारंभकाळा । वंदिली पूर्वजमाळा ।</font></p>
<p style="text-align:justify;margin:.0001pt;"><font face="Mangal">धन्य निजभाग्याचि लीळा । आलों वैष्णवकुळा जन्मोनि 
॥ १३६ ॥</font></p>
<p style="text-align:justify;margin:.0001pt;"><font face="Mangal">ते वैष्णवकुळीं कुळनायक । नारद प्रल्हाद सनकादिक 
।</font></p>
<p style="text-align:justify;margin:.0001pt;"><font face="Mangal">उद्धव अक्रूर श्रीशुक । वसिष्ठादिक निजभक्त ॥ १३७ 
॥</font></p>
<p style="text-align:justify;margin:.0001pt;"><font face="Mangal">ते वैष्णव सकळ । ग्रंथार्थीं अवधानशीळ ।</font></p>
<p style="text-align:justify;margin:.0001pt;"><font face="Mangal">म्हणौनि वैष्णवकुळमाळ । वंदिली सकळ ग्रंथार्थीं 
॥ १३८ ॥</font></p>
<p style="text-align:justify;margin:.0001pt;"><font face="Mangal">उपजलों ज्याचिया गोत्रा । नमन त्या विश्वामित्रा 
।</font></p>
<p style="text-align:justify;margin:.0001pt;"><font face="Mangal">जो कां प्रतिसृष्टीचा धात्रा । गायत्रीमंत्रा महत्त्व 
॥ १३९ ॥</font></p>
<p style="text-align:justify;margin:.0001pt;"><font face="Mangal">जो उपनिषद्‌विवेकी । तो वंदिला याज्ञवल्की ।</font></p>
<p style="text-align:justify;margin:.0001pt;"><font face="Mangal">जो कविकर्तव्यातें पोखी । कृपापीयूखीं वर्षोनि 
॥ १४० ॥</font></p>
<p style="text-align:justify;margin:.0001pt;"><font face="Mangal">नमन भूतमात्रां अशेखां । तेणें विश्वंभरू जाहला 
सखा ।</font></p>
<p style="text-align:justify;margin:.0001pt;"><font face="Mangal">म्हाणौनि ग्रंथारंभु देखा । आला नेटका संमता ॥ १४१ 
॥</font></p>
<p style="text-align:justify;margin:.0001pt;"><font face="Mangal">आतां नमूं दत्तात्रेया । जो कां आचार्यांचा आचार्या 
।</font></p>
<p style="text-align:justify;margin:.0001pt;"><font face="Mangal">तेणें प्रवर्तविलें ग्रंथकार्या । अर्थवावया निजबोधु 
॥ १४२ ॥</font></p>
<p style="text-align:justify;margin:.0001pt;"><font face="Mangal">तो शब्दातें दावितु । अर्थु अर्थें प्रकाशितु ।
</font></p>
<p style="text-align:justify;margin:.0001pt;"><font face="Mangal">मग वक्तेपणाची मातु । स्वयें वदवितु यथार्थ ॥ १४३ 
॥</font></p>
<p style="text-align:justify;margin:.0001pt;"><font face="Mangal">तो म्हणे श्रीभागवत । तें भगवंताचें हृद्‌गत ।</font></p>
<p style="text-align:justify;margin:.0001pt;"><font face="Mangal">त्यासीचि होय प्राप्त । ज्याचें निरंतर चित्त भगवंतीं 
॥ १४४ ॥</font></p>
<p style="text-align:justify;margin:.0001pt;"><font face="Mangal">तें तें हें ज्ञान कल्पादी । ’चतुःश्लोक’ पदबंधीं 
।</font></p>
<p style="text-align:justify;margin:.0001pt;"><font face="Mangal">उपदेशिला सद्‍बुद्धी । निजात्मबोधीं विधाता ॥ १४५ 
॥</font></p>
<p style="text-align:justify;margin:.0001pt;"><font face="Mangal">नवल तयाचा सद्‌भावो । शब्दमात्रें झाला अनुभवो 
।</font></p>
<p style="text-align:justify;margin:.0001pt;"><font face="Mangal">बाप सद्‌गुरुकृपा पहा हो । केला निःसंदेहो परमेष्ठी 
॥ १४६ ॥</font></p>
<p style="text-align:justify;margin:.0001pt;"><font face="Mangal">तो चतुःश्लोकींचा बोधु । गुरुमार्गें आला शुद्धु 
।</font></p>
<p style="text-align:justify;margin:.0001pt;"><font face="Mangal">तेणें उपदेशिला नारदु । अतिप्रबुद्धु भावार्थीं 
॥ १४७ ॥</font></p>
<p style="text-align:justify;margin:.0001pt;"><font face="Mangal">तेणें नारदु निवाला । अवघा अर्थमयचि झाला ।</font></p>
<p style="text-align:justify;margin:.0001pt;"><font face="Mangal">पूर्ण परमानंदें धाला । नाचों लागला निजबोधें ॥ 
१४८ ॥</font></p>
<p style="text-align:justify;margin:.0001pt;"><font face="Mangal">तो ब्रह्मवीणा वाहतु । ब्रह्मपदें गीतीं गातु ।
</font></p>
<p style="text-align:justify;margin:.0001pt;"><font face="Mangal">तेणें ब्रह्मानंदें नाचतु । विचरे डुल्लतु भूतळीं 
॥ १४९ ॥</font></p>
<p style="text-align:justify;margin:.0001pt;"><font face="Mangal">तो आला सरस्वती तीरा । तंव देखिलें व्यास ऋषीश्वरा 
।</font></p>
<p style="text-align:justify;margin:.0001pt;"><font face="Mangal">जो संशयाचिया पूरा । अतिदुर्धरामाजीं पडिला ॥ १५० 
॥</font></p>
<p style="text-align:justify;margin:.0001pt;"><font face="Mangal">वेदार्थ सकळ पुराण । व्यासें केलें निर्माण ।</font></p>
<p style="text-align:justify;margin:.0001pt;"><font face="Mangal">परी तो न पवेचि आपण । निजसमाधान स्वहिताचें ॥ १५१ 
॥</font></p>
<p style="text-align:justify;margin:.0001pt;"><font face="Mangal">तो संशयसमुद्रा आंतु । पडोनि होता बुडतु ।</font></p>
<p style="text-align:justify;margin:.0001pt;"><font face="Mangal">तेथें पावला ब्रह्मसुतु । ’नाभी’ म्हणतु कृपाळू 
॥ १५२ ॥</font></p>
<p style="text-align:justify;margin:.0001pt;"><font face="Mangal">तेणें एकांतीं ने‍ऊनि देख । व्यासासि केला एकमुख 
।</font></p>
<p style="text-align:justify;margin:.0001pt;"><font face="Mangal">मग दाविले चार्‍ही श्लोक । भवमोचक निर्दुष्ट ॥ १५३ 
॥</font></p>
<p style="text-align:justify;margin:.0001pt;"><font face="Mangal">ते सूर्याते न दाखवुनी । गगनातेंही चोरूनी ।</font></p>
<p style="text-align:justify;margin:.0001pt;"><font face="Mangal">कानातें परते सारूनी । ठेला उपदेशुनी निजबोधु ॥ 
१५४ ॥</font></p>
<p style="text-align:justify;margin:.0001pt;"><font face="Mangal">तें नारदाचें वचन । करीत संशयाचें दहन ।</font></p>
<p style="text-align:justify;margin:.0001pt;"><font face="Mangal">तंव व्यासासि समाधान । स्वसुखें पूर्ण हों सरलें 
॥ १५५ ॥</font></p>
<p style="text-align:justify;margin:.0001pt;"><font face="Mangal">मग श्रीव्यासें आपण । भागवत दशलक्षण ।</font></p>
<p style="text-align:justify;margin:.0001pt;"><font face="Mangal">शुकासि उपदेशिलें जाण । निजबोधें पूर्ण सार्थक 
॥ १५६ ॥</font></p>
<p style="text-align:justify;margin:.0001pt;"><font face="Mangal">तेणें शुकही सुखावला । परमानंदें निवाला ।</font></p>
<p style="text-align:justify;margin:.0001pt;"><font face="Mangal">मग समाधिस्थ राहिला । निश्चळ ठेला निजशांती ॥ १५७ 
॥</font></p>
<p style="text-align:justify;margin:.0001pt;"><font face="Mangal">तेथें स्वभावेंचि जाणा । समाधि आली समाधाना ।</font></p>
<p style="text-align:justify;margin:.0001pt;"><font face="Mangal">मग परीक्षितीचिया ब्रह्मज्ञाना । अवचटें जाणा तो 
आला ॥ १५८ ॥</font></p>
<p style="text-align:justify;margin:.0001pt;"><font face="Mangal">पहावया परीक्षितीचा अधिकारु । तंव कलीसि केला तेणें 
मारु ।</font></p>
<p style="text-align:justify;margin:.0001pt;"><font face="Mangal">तरी धर्माहूनि दिसे थोरु । अधिकारु पैं याचा ॥ १५९ 
॥</font></p>
<p style="text-align:justify;margin:.0001pt;"><font face="Mangal">कृष्णु असतां धर्म जियाला । पाठीं कलिभेणें तो पळाला 
।</font></p>
<p style="text-align:justify;margin:.0001pt;"><font face="Mangal">परी हा कलि निग्रहूनि ठेला । धर्माहूनि भला धैर्यें 
अधिक ॥ १६० ॥</font></p>
<p style="text-align:justify;margin:.0001pt;"><font face="Mangal">अर्जुनवीर्यपरंपरा निर्व्यंग । सुभद्रा मातामहीचें 
गर्भलिंग ।</font></p>
<p style="text-align:justify;margin:.0001pt;"><font face="Mangal">तो अधिकाररत्‍न उपलिंग । ज्यासी रक्षिता श्रीरंग 
गर्भीं झाला ॥ १६१ ॥</font></p>
<p style="text-align:justify;margin:.0001pt;"><font face="Mangal">गर्भींच असता ज्याच्या भेणें । स्पर्शूं न शके शस्त्र 
द्रौण्य ।</font></p>
<p style="text-align:justify;margin:.0001pt;"><font face="Mangal">त्याचा अधिकार पूर्ण । सांगावया कोण समर्थ ॥ १६२ 
॥</font></p>
<p style="text-align:justify;margin:.0001pt;"><font face="Mangal">जेणें रक्षिले गर्भाप्रती । तया परीक्षी सर्वांभूतीं 
।</font></p>
<p style="text-align:justify;margin:.0001pt;"><font face="Mangal">यालागीं नांवें परीक्षिती । अगाध स्थिती नांवाची 
॥ १६३ ॥</font></p>
<p style="text-align:justify;margin:.0001pt;"><font face="Mangal">तो अभिमन्यूचा परीक्षिती । उपजला पावन करीत क्षिती 
।</font></p>
<p style="text-align:justify;margin:.0001pt;"><font face="Mangal">ज्याचेनि भागवताची ख्याती । घातली त्रिजगतीं परमार्थपव्हे 
॥ १६४ ॥</font></p>
<p style="text-align:justify;margin:.0001pt;"><font face="Mangal">अंगीं वैराग्यविवेकु । ब्रह्मालागीं त्यक्तोदकु 
।</font></p>
<p style="text-align:justify;margin:.0001pt;"><font face="Mangal">तया देखोनि श्रीशुकु । आत्यंतिकु सुखावला ॥ १६५ 
॥</font></p>
<p style="text-align:justify;margin:.0001pt;"><font face="Mangal">बाप कोपु ब्राह्मणाचा । शापें अधिकारु ब्रह्मज्ञानाचा 
।</font></p>
<p style="text-align:justify;margin:.0001pt;"><font face="Mangal">तयांच्या चरणीं कायावाचा । निजभावा नमस्कारु ॥ 
१६६ ॥</font></p>
<p style="text-align:justify;margin:.0001pt;"><font face="Mangal">ब्रह्माहूनि ब्राह्मण थोरु । हें मीच काय फार करूं 
।</font></p>
<p style="text-align:justify;margin:.0001pt;"><font face="Mangal">परी हृदयीं अद्यापि श्रीधरु । चरणालंकारु मिरवितु 
॥ १६७ ॥</font></p>
<p style="text-align:justify;margin:.0001pt;"><font face="Mangal">म्हणोनि ब्रह्माचा देवो ब्राह्मणु । हा सत्यसत्य 
माझा पणु ।</font></p>
<p style="text-align:justify;margin:.0001pt;"><font face="Mangal">यालागीं वेदरूपें नारायणु । उदरा ये‍ऊनु वाढविला 
॥ १६८ ॥</font></p>
<p style="text-align:justify;margin:.0001pt;"><font face="Mangal">म्हणोनि ब्राह्मण भूदेव । हें ब्रह्मींचे निजावेव 
।</font></p>
<p style="text-align:justify;margin:.0001pt;"><font face="Mangal">येथें न भजती ते मंददैव । अति निर्दैव अभाग्य ॥ १६९ 
॥</font></p>
<p style="text-align:justify;margin:.0001pt;"><font face="Mangal">ब्राह्मणप्रतापाचा नवलावो । तिहीं आज्ञाधारकु 
केला देवो ।</font></p>
<p style="text-align:justify;margin:.0001pt;"><font face="Mangal">प्रतिमाप्रतिष्ठेसि पहा हो । प्रकटे आविर्भावो 
मंत्रमात्रें ॥ १७० ॥</font></p>
<p style="text-align:justify;margin:.0001pt;"><font face="Mangal">तंव संत म्हाणती काय पहावें । जें स्तवनीं रचिसी 
भावें ।</font></p>
<p style="text-align:justify;margin:.0001pt;"><font face="Mangal">तेथें प्रमेय काढिसी नित्य नवें । साहित्यलाघवें 
साचार ॥ १७१ ॥</font></p>
<p style="text-align:justify;margin:.0001pt;"><font face="Mangal">गणेशु आणि सरस्वती । बैसविलीं ब्रह्मपंक्ती ।</font></p>
<p style="text-align:justify;margin:.0001pt;"><font face="Mangal">तैशींच संतस्तवनीं स्तुतीं । ऐक्यवृत्ती वदलासी 
॥ १७२ ॥</font></p>
<p style="text-align:justify;margin:.0001pt;"><font face="Mangal">पाठीं कुल आणि कुलदैवता । स्तवनीं वदलासि जे कथा 
।</font></p>
<p style="text-align:justify;margin:.0001pt;"><font face="Mangal">ते ऐकतांचि चित्त चिंता । विसरे सर्वथा श्रवणेंचि 
॥ १७३॥</font></p>
<p style="text-align:justify;margin:.0001pt;"><font face="Mangal">जो सद्‍भावो संतचरणीं । तोचि भावो ब्राह्मणीं ।
</font></p>
<p style="text-align:justify;margin:.0001pt;"><font face="Mangal">सुखी केले गुरु स्तवनीं । धन्य वाणी पैं तुझी ॥ १७४ 
॥</font></p>
<p style="text-align:justify;margin:.0001pt;"><font face="Mangal">तरी तुझेनि मुखें श्रीजनार्दन । स्वयें वदताहे 
आपण ।</font></p>
<p style="text-align:justify;margin:.0001pt;"><font face="Mangal">हे बोलतांचि खूण । कळली संपूर्ण आम्हांसी ॥ १७५ ॥
</font></p>
<p style="text-align:justify;margin:.0001pt;"><font face="Mangal">चढत प्रमेयाचें भरतें । तें नावेक आवरोनि चित्तें 
।</font></p>
<p style="text-align:justify;margin:.0001pt;"><font face="Mangal">पुढील कथानिरूपणातें । करी निश्चितें आरोहण ॥ १७६ 
॥</font></p>
<p style="text-align:justify;margin:.0001pt;"><font face="Mangal">विसरलों होतों हा भावो । परी भला दिधला आठवो ।</font></p>
<p style="text-align:justify;margin:.0001pt;"><font face="Mangal">याचिलागीं सद्‍भावो । तुमचे चरणीं पहा हो ठेविला 
॥ १७७ ॥</font></p>
<p style="text-align:justify;margin:.0001pt;"><font face="Mangal">उणें देखाल जें जें जेथें । तें तें करावें पुरतें 
।</font></p>
<p style="text-align:justify;margin:.0001pt;"><font face="Mangal">सज्जनांमाजीं सरतें । करावें मातें ग्रंथार्थसिद्धी 
॥ १७८ ॥</font></p>
<p style="text-align:justify;margin:.0001pt;"><font face="Mangal">ते म्हणती भला रे भला नेटका । बरवी ही आया आली ग्रंथपीठिका 
।</font></p>
<p style="text-align:justify;margin:.0001pt;"><font face="Mangal">आतां संस्कृतावरी टीका । कविपोषका वदें वहिला ॥ 
१७९ ॥</font></p>
<p style="text-align:justify;margin:.0001pt;"><font face="Mangal">याचि बोलावरी माझा भावो । ठेवूनि पावलों पायांचा 
ठावो ।</font></p>
<p style="text-align:justify;margin:.0001pt;"><font face="Mangal">तरी आज्ञेसारिखा प्रस्तावो । करीन पाहा हो कथेचा 
॥ १८० ॥</font></p>
<p style="text-align:justify;margin:.0001pt;"><font face="Mangal">तरी नैमिषारण्या‍आंतु । शौनकादिकांप्रति मातु 
।</font></p>
<p style="text-align:justify;margin:.0001pt;"><font face="Mangal">सूत असे सांगतु । गतकथार्थु अन्वयो ॥ १८१ ॥</font></p>
<p style="text-align:justify;margin:.0001pt;"><font face="Mangal">मागें दहावें स्कन्धीं जाण । कथा जाली नव-लक्षण ।
</font></p>
<p style="text-align:justify;margin:.0001pt;"><font face="Mangal">आतां मोक्षाचें उपलक्षण । सांगे श्रीकृष्ण एकादशीं 
॥ १८२ ॥</font></p>
<p style="text-align:justify;margin:.0001pt;"><font face="Mangal">जो चिदाकाशींचा पूर्ण चंद्र । जो योगज्ञाननरेंद्र 
।</font></p>
<p style="text-align:justify;margin:.0001pt;"><font face="Mangal">तो बोलता झाला शुक योगींद्र । परिसता नरेंद्र परीक्षिती 
॥ १८३ ॥</font></p>
<p style="text-align:justify;margin:.0001pt;"><font face="Mangal">तंव परीक्षिती म्हणे स्वामी । याचिलागीं त्यक्तोदक 
मी ।</font></p>
<p style="text-align:justify;margin:.0001pt;"><font face="Mangal">तेचि कृपा केली तुम्हीं । तरी धन्य आम्ही निजभाग्यें 
॥ १८४ ॥</font></p>
<p style="text-align:justify;margin:.0001pt;"><font face="Mangal">अगा हे साचार मोक्षकथा । ज्यांसि मोक्षाची अवस्था 
।</font></p>
<p style="text-align:justify;margin:.0001pt;"><font face="Mangal">तिहीं पाव दे‍ऊनि मनाचे माथां । रिघावें सर्वथा 
श्रवणादरीं ॥ १८५ ॥</font></p>
<p style="text-align:justify;margin:.0001pt;"><font face="Mangal">भीतरी ने‍ऊनियां कान । कानीं द्यावें निजमन ।</font></p>
<p style="text-align:justify;margin:.0001pt;"><font face="Mangal">अवधाना करूनि सावधान । कथानुसंधान धरावें ॥ १८६ 
॥</font></p>
<p style="text-align:justify;margin:.0001pt;"><font face="Mangal">बहुतीं अवतारीं अवतरला देवो । परी या अवतारींचा 
नवलावो ।</font></p>
<p style="text-align:justify;margin:.0001pt;"><font face="Mangal">देवां न कळे अभिप्रावो । अगम्य पहा हो हरिलीला ॥ 
१८७ ॥</font></p>
<p style="text-align:justify;margin:.0001pt;"><font face="Mangal">उपजतांचि मायेवेगळा । वाढिन्नला स्वयें स्वलीळा 
।</font></p>
<p style="text-align:justify;margin:.0001pt;"><font face="Mangal">बाळपणीं मुक्तीचा सोहळा । पूतनादि सकळां निजांगें 
अर्पी ॥ १८८ ॥</font></p>
<p style="text-align:justify;margin:.0001pt;"><font face="Mangal">मायेसि दाविलें विश्वरूप । गोवळां दाविलें वैकुंठदीप 
।</font></p>
<p style="text-align:justify;margin:.0001pt;"><font face="Mangal">परी गोवळेपणाचें रूप । नेदीच अल्प पालटों ॥ १८९ ॥
</font></p>
<p style="text-align:justify;margin:.0001pt;"><font face="Mangal">बाळ बळियांतें मारी । अचाट कृत्यें जगादेखतां करी 
।</font></p>
<p style="text-align:justify;margin:.0001pt;"><font face="Mangal">परी बाळपणाबाहेरी । तिळभरी नव्हेचि ॥ १९० ॥</font></p>
<p style="text-align:justify;margin:.0001pt;"><font face="Mangal">ब्रह्म आणि चोरी करी । देवो आणि व्यभिचारी ।</font></p>
<p style="text-align:justify;margin:.0001pt;"><font face="Mangal">पुत्र कलत्र आणि ब्रह्मचारी । हेही परी दाखविली 
॥ १९१ ॥</font></p>
<p style="text-align:justify;margin:.0001pt;"><font face="Mangal">अधर्में वाढविला धर्म । अकर्में तारिलें कर्म ।
</font></p>
<p style="text-align:justify;margin:.0001pt;"><font face="Mangal">अनेमें नेमिला नेम । अति निःसीम निर्दुष्ट ॥ १९२ 
॥</font></p>
<p style="text-align:justify;margin:.0001pt;"><font face="Mangal">तेणें संगेंचि सोडिला संगु । भोगें वाढविला योगु 
।</font></p>
<p style="text-align:justify;margin:.0001pt;"><font face="Mangal">त्यागेंवीण केला त्यागु । अति अव्यंगु निर्दोष 
॥ १९३ ॥</font></p>
<p style="text-align:justify;margin:.0001pt;"><font face="Mangal">कर्मठां हो‍आवया बोधु । कर्मजाड्याचे तोडिले भेदु 
।</font></p>
<p style="text-align:justify;margin:.0001pt;"><font face="Mangal">भोगामाजीं मोक्षपदु । दाविलें विशदु प्रकट करूनि 
॥ १९४ ॥</font></p>
<p style="text-align:justify;margin:.0001pt;"><font face="Mangal">भक्ति भुक्ति मुक्ति । तिन्ही केलीं एके पंक्ती 
।</font></p>
<p style="text-align:justify;margin:.0001pt;"><font face="Mangal">काय वानूं याची ख्याति । खा‍ऊनि माति विश्वरूप दावी 
॥ १९५ ॥</font></p>
<p style="text-align:justify;margin:.0001pt;"><font face="Mangal">त्याचिया परमचरित्रा । तुज सांगेन परमपवित्रा ।
</font></p>
<p style="text-align:justify;margin:.0001pt;"><font face="Mangal">परी निजबोधाचा खरा । या अवतारीं पुरा पवाडा केला 
॥ १९६ ॥</font></p>
<p style="text-align:justify;margin:.0001pt;"><font face="Mangal">एकादशाच्या तात्पर्यार्थीं । संक्षेपें विस्तरे 
मुक्ति ।</font></p>
<p style="text-align:justify;margin:.0001pt;"><font face="Mangal">बोललीसे आद्यंतीं । परमात्मस्थिति निजबोधें ॥ १९७ 
॥</font></p>
<p style="text-align:justify;margin:.0001pt;"><font face="Mangal">तेथें नारदें वसुदेवाप्रती । संवादूनि निमि-जायंती 
।</font></p>
<p style="text-align:justify;margin:.0001pt;"><font face="Mangal">सांगितली कथासंगती । ’संक्षेपस्थिति’ या नाम ॥ 
१९८ ॥</font></p>
<p style="text-align:justify;margin:.0001pt;"><font face="Mangal">तेचि उद्धवाची परमप्रीति । नाना दृष्टांतें उपपत्ति 
।</font></p>
<p style="text-align:justify;margin:.0001pt;"><font face="Mangal">स्वमुखें बोलिला श्रीपति । ते कथा निश्चितीं ’सविस्तर’ 
॥ १९९ ॥</font></p>
<p style="text-align:justify;margin:.0001pt;"><font face="Mangal">दशमीं ’निरोध’ लक्षण । मागां केलें निरूपण ।</font></p>
<p style="text-align:justify;margin:.0001pt;"><font face="Mangal">जेथें धराभार अधर्मजन । निर्दळी श्रीकृष्ण नानायुक्ति 
॥ २०० ॥</font></p>
<p style="text-align:justify;margin:.0001pt;"><font face="Mangal">ज्यांचेनि अधर्मभारें क्षिति । सदा आक्रंदत होती 
।</font></p>
<p style="text-align:justify;margin:.0001pt;"><font face="Mangal">जिच्या साह्यालागीं श्रीपति । पूर्णब्रह्मस्थिति 
अवतरला ॥ २०१ ॥</font></p>
<p style="text-align:justify;margin:.0001pt;"><font face="Mangal">दुष्ट दैत्य आणि दानव । धराभार राजे सर्व ।</font></p>
<p style="text-align:justify;margin:.0001pt;"><font face="Mangal">वधिता झाला श्रीकृष्णदेव । तो गतकथाभाव शुक सांगे 
॥ २०२ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">श्रीशुक उवाच -</font></p>
<p style="text-align:justify;margin:.0001pt;"><font face="Mangal">कृत्वा दैत्यवधं कृष्णः सरामो यदुभिर्वृतः ।</font></p>
<p style="text-align:justify;margin:.0001pt;"><font face="Mangal">भुवोऽवतारयत‍भारं जविष्ठं जनयन्कलिम्‌ ॥ १ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">पूर्णब्रह्म स्वयें श्रीकृष्ण । बळि बळिराम लोकरमण 
।</font></p>
<p style="text-align:justify;margin:.0001pt;"><font face="Mangal">निधडे यादव मेळवूनि जाण । दैत्यनिर्दळण श्रीकृष्णें 
केलें ॥ २०३ ॥</font></p>
<p style="text-align:justify;margin:.0001pt;"><font face="Mangal">जे यादवांसि न येत वधीं । तेथें श्रीकृष्ण करी बुद्धि 
।</font></p>
<p style="text-align:justify;margin:.0001pt;"><font face="Mangal">सखे स्वजन स्वगोत्रामधीं । कलह उत्पादी अतिघोर 
॥ २०४ ॥</font></p>
<p style="text-align:justify;margin:.0001pt;"><font face="Mangal">उतरावया धराभार । कलहमिसें शारंगधर ।</font></p>
<p style="text-align:justify;margin:.0001pt;"><font face="Mangal">मारवी कौरबभार । पांडुकुमर क्षोभवूनि ॥ २०५ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">ये कोपिताः सुबहु पाण्डुसुताः सपत्‍नैः</font></p>
<p style="text-align:justify;margin:.0001pt;"><font face="Mangal">दुद्यूतहेलनकचग्रहणादिभिस्तान्‌ ।</font></p>
<p style="text-align:justify;margin:.0001pt;"><font face="Mangal">कृत्वा निमित्तमितरेतरतः समेतान्‌</font></p>
<p style="text-align:justify;margin:.0001pt;"><font face="Mangal">हत्वा नृपान्‌ निरहरत्‌ क्षितिभारमीशः ॥ २ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">दुष्ट अकर्मी अतिघोर । ज्यांची सेना धराभार ।</font></p>
<p style="text-align:justify;margin:.0001pt;"><font face="Mangal">ते वधार्थ करावया एकत्र । कलहाचें सूत्र उपजवी कृष्ण 
॥ २०६ ॥</font></p>
<p style="text-align:justify;margin:.0001pt;"><font face="Mangal">येणें श्रीकृष्णसंकल्पोद्देशें । हों सरले कपटफांसे 
।</font></p>
<p style="text-align:justify;margin:.0001pt;"><font face="Mangal">तेणें कपट बांधून कैसे । वधवी अनायासें कौरवभार 
॥ २०७ ॥</font></p>
<p style="text-align:justify;margin:.0001pt;"><font face="Mangal">जगीं द्यूत खेळिजे दुष्टें । तेंही आरंभिलें कपटें 
।</font></p>
<p style="text-align:justify;margin:.0001pt;"><font face="Mangal">धर्मावरी फांसे खोटे । घालिती हटें दुर्बुद्धि 
॥ २०८ ॥</font></p>
<p style="text-align:justify;margin:.0001pt;"><font face="Mangal">बाळेभोळे अज्ञान जनीं । तेही गांजिती ना धर्मपत्‍नी 
।</font></p>
<p style="text-align:justify;margin:.0001pt;"><font face="Mangal">ते साचचि धर्माची मानिनी । आणिली बांधोनी सभेमाजीं 
॥ २०९ ॥</font></p>
<p style="text-align:justify;margin:.0001pt;"><font face="Mangal">दुःशासनें धरिले वेणीकच । तेणेंचि वाढिली कचकच 
।</font></p>
<p style="text-align:justify;margin:.0001pt;"><font face="Mangal">तें कर्म त्याचें त्यासीच । भंवलें साच त्याभोंवतें 
॥ २१० ॥</font></p>
<p style="text-align:justify;margin:.0001pt;"><font face="Mangal">वनी कोणी कोणा नागवी । तो नागोवा राजा आणवी ।</font></p>
<p style="text-align:justify;margin:.0001pt;"><font face="Mangal">सभेसि राजा उगाणवी । तैं मृत्युची पदवी मस्तका आली 
॥ २११ ॥</font></p>
<p style="text-align:justify;margin:.0001pt;"><font face="Mangal">अन्यायेंवीण नागवी रावो । तैं धांवणिया धांवे देवो 
।</font></p>
<p style="text-align:justify;margin:.0001pt;"><font face="Mangal">द्रौपदीवस्त्रहरण पाहा हो । हा मुख्य अन्यावो कौरवां 
॥ २१२ ॥</font></p>
<p style="text-align:justify;margin:.0001pt;"><font face="Mangal">अग्निदानें गरदानें । धनदारा अपहारणें ।</font></p>
<p style="text-align:justify;margin:.0001pt;"><font face="Mangal">घाला घालूनि मारणें । शस्त्रपाणी होणें वधार्थ 
॥ २१३ ॥</font></p>
<p style="text-align:justify;margin:.0001pt;"><font face="Mangal">अवज्ञा आणि हेळण । दुरुक्ती जें धर्मच्छळण ।</font></p>
<p style="text-align:justify;margin:.0001pt;"><font face="Mangal">हेंचि निमित्तासी कारण । केलें संपूर्ण श्रीकृष्णें 
॥ २१४ ॥</font></p>
<p style="text-align:justify;margin:.0001pt;"><font face="Mangal">पतिव्रतेचे वस्त्रहरण । तेणें तत्काळ पावे मरण 
।</font></p>
<p style="text-align:justify;margin:.0001pt;"><font face="Mangal">हेंचि कलहाचें कारण । कुळनिर्दळण येणें कर्में 
॥ २१५ ॥</font></p>
<p style="text-align:justify;margin:.0001pt;"><font face="Mangal">ऐसा जो धर्माचा विरोधी । त्यासी देवो अवश्य वधी ।
</font></p>
<p style="text-align:justify;margin:.0001pt;"><font face="Mangal">यालागी पाण्डवांचिये बुद्धि । अत्युग्र त्रिशुद्धी 
उपजवी कोपु ॥ २१६ ॥</font></p>
<p style="text-align:justify;margin:.0001pt;"><font face="Mangal">भूभारहरणचरित्र । सखे स्वजन सुहृद स्वगोत्र ।</font></p>
<p style="text-align:justify;margin:.0001pt;"><font face="Mangal">शास्त्रविवेकी अतिपवित्र । त्यांमाजीं विचित्र 
उपजवी कलहो ॥ २१७ ॥</font></p>
<p style="text-align:justify;margin:.0001pt;"><font face="Mangal">धराभार हरावया गोविंदु । कळवळियाचे सखे बंधु ।</font></p>
<p style="text-align:justify;margin:.0001pt;"><font face="Mangal">करविला तेथ गोत्रवधु । साह्य संबंधु राजभारेंसीं 
॥ २१८ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">भूभारराजपृतना यदुभिर्निरस्य</font></p>
<p style="text-align:justify;margin:.0001pt;"><font face="Mangal">गुप्तैः स्वबाहुभिरचिन्तयदप्रमेयः ।</font></p>
<p style="text-align:justify;margin:.0001pt;"><font face="Mangal">मन्येऽवनेर्ननु गतोऽप्यगतं हि भारं</font></p>
<p style="text-align:justify;margin:.0001pt;"><font face="Mangal">यद्यादवं कुलमहो ह्यविषह्यमास्ते ॥ ३ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">ऐसे पक्षपाती राजे अपार । अमित सेना धराभार ।</font></p>
<p style="text-align:justify;margin:.0001pt;"><font face="Mangal">मारविले अधर्मकर । मिषांतर कलहाचें ॥ २१९ ॥</font></p>
<p style="text-align:justify;margin:.0001pt;"><font face="Mangal">पृथ्वीचे अधर्मसेनासंभार । शोधशोधूनि राजे मारिले 
अपार ।</font></p>
<p style="text-align:justify;margin:.0001pt;"><font face="Mangal">तर्‍ही उतरला धराभार । हे शारंगाधर न मनीचि ॥ २२० 
॥</font></p>
<p style="text-align:justify;margin:.0001pt;"><font face="Mangal">यादव करून अतुर्बळ । नाना दुष्ट दमिले सकळ ।</font></p>
<p style="text-align:justify;margin:.0001pt;"><font face="Mangal">परी यादव झाले अतिप्रबळ । हें न मनीच केवळ श्रीकृष्ण 
॥ २२१ ॥</font></p>
<p style="text-align:justify;margin:.0001pt;"><font face="Mangal">नव्हतां यादवांचें निदान । नुतरे धराभार संपूर्ण 
।</font></p>
<p style="text-align:justify;margin:.0001pt;"><font face="Mangal">ऐसें मानिता झाला श्रीकृष्ण । कुलनिर्दळण तो चिंती 
॥ २२२ ॥</font></p>
<p style="text-align:justify;margin:.0001pt;"><font face="Mangal">अग्नि कर्पूर खा‍ऊनि वाढे । कापुरांतीं अग्निही 
उडे ।</font></p>
<p style="text-align:justify;margin:.0001pt;"><font face="Mangal">तैसें यादवांचें अतिगाढें । आले रोकडें निदान ॥ 
२२३ ॥</font></p>
<p style="text-align:justify;margin:.0001pt;"><font face="Mangal">केळी फळे तंव वाढे वाढी । फळपाकें माळी झाड तोडी 
।</font></p>
<p style="text-align:justify;margin:.0001pt;"><font face="Mangal">तैसी यादवकुळाची शीग गाढी । चढे रोकडी मरणार्थ ॥ 
२२४ ॥</font></p>
<p style="text-align:justify;margin:.0001pt;"><font face="Mangal">फळ परिपाकें मरिमळी । तें घे‍ऊन जाय माळी ।</font></p>
<p style="text-align:justify;margin:.0001pt;"><font face="Mangal">तैशीं स्वकुळफळें वनमाळी । न्यावया तत्काळीं स्वयें 
इच्छी ॥ २२५ ॥</font></p>
<p style="text-align:justify;margin:.0001pt;"><font face="Mangal">अनंतबाहुप्रतापें । यादव वाढलें श्रीकृष्णकृपें 
।</font></p>
<p style="text-align:justify;margin:.0001pt;"><font face="Mangal">तोचि निधनाचेनि संकल्पें । कालरूपें क्षोभला ॥ 
२२६ ॥</font></p>
<p style="text-align:justify;margin:.0001pt;"><font face="Mangal">अतुर्बळ अतिप्रबळ । वाढलें जें यादवकुळ ।</font></p>
<p style="text-align:justify;margin:.0001pt;"><font face="Mangal">ते वीर देखोनि सकळ । असह्य केवळ श्रीकृष्णासी ॥ २२७ 
॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">नैवान्यतः परिभवोऽस्य भवेत्‌ कथञ्चिन्‌</font></p>
<p style="text-align:justify;margin:.0001pt;"><font face="Mangal">मत्संश्रयस्य विभवोन्नहनस्य नित्यम्‌ ।</font></p>
<p style="text-align:justify;margin:.0001pt;"><font face="Mangal">अन्तः कलिं यदुकुलस्य विधाय वेणु</font></p>
<p style="text-align:justify;margin:.0001pt;"><font face="Mangal">स्तम्बस्य वह्निमिव शान्तिमुपैमि धाम ॥ ४ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">मज गेलिया निजधामा । हेचि प्रवर्तती अधर्मा ।</font></p>
<p style="text-align:justify;margin:.0001pt;"><font face="Mangal">श्रियोन्नत अतिगर्व महिमा । मुख्य अकर्मा निजहेतु 
॥ २२८ ॥</font></p>
<p style="text-align:justify;margin:.0001pt;"><font face="Mangal">हे मद्‌बळें अतिप्रबळ । अतिरथी झाले सकळ ।</font></p>
<p style="text-align:justify;margin:.0001pt;"><font face="Mangal">यांसि अप्रतिमल्लु दिग्मंडळ । यांतें दमिता केवळ 
मी एकु ॥ २२९ ॥</font></p>
<p style="text-align:justify;margin:.0001pt;"><font face="Mangal">हे नाटोपती इंद्रादि देवां । दैत्य राक्षसां कां 
दानवां ।</font></p>
<p style="text-align:justify;margin:.0001pt;"><font face="Mangal">शेखीं निर्दाळावया यादवां । मागुतें मज तेव्हां 
पडेल येणें ॥ २३० ॥</font></p>
<p style="text-align:justify;margin:.0001pt;"><font face="Mangal">तरी आतांचि आपुले दिठी । कुळ बांधूं काळगांठीं ।
</font></p>
<p style="text-align:justify;margin:.0001pt;"><font face="Mangal">ऐसा विचार जगजेठी । निश्चये पोटीं दृढ केला ॥ २३१ 
॥</font></p>
<p style="text-align:justify;margin:.0001pt;"><font face="Mangal">दुवंश वंशजाळी । वाढली श्रीकृष्णकृपाजळीं ।</font></p>
<p style="text-align:justify;margin:.0001pt;"><font face="Mangal">तेथें अवकृपेची इंगळी । ऋषिशापमेळीं कपटें पडली 
॥ २३२ ॥</font></p>
<p style="text-align:justify;margin:.0001pt;"><font face="Mangal">ते मूळी पेटली श्रीकृष्णसंकल्पें । धडाडली ब्रह्मशापें 
।</font></p>
<p style="text-align:justify;margin:.0001pt;"><font face="Mangal">ते स्वजनविरोधरूपें । काळाग्निकोपें नाशील ॥ २३३ 
॥</font></p>
<p style="text-align:justify;margin:.0001pt;"><font face="Mangal">ऐसें यादवकुळनिर्दळण । करूनियां स्वयें श्रीकृष्ण 
।</font></p>
<p style="text-align:justify;margin:.0001pt;"><font face="Mangal">निरसूनि निजधामा गमन । स्वलीला आपण करूं इच्छी ॥ 
२३४ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">एवं व्यवसितो राजन्‌ सत्यसङ्कल्प ईश्वरः ।</font></p>
<p style="text-align:justify;margin:.0001pt;"><font face="Mangal">शापव्याजेन विप्राणां सञ्जह्रे स्वकुलं विभुः 
॥ ५ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">यापरी आपुले कुळ । नासूं आदरिलें तत्काळ ।</font></p>
<p style="text-align:justify;margin:.0001pt;"><font face="Mangal">हाचि विचारु अढळ । केला समूळ कुळक्षयार्थ ॥ २३५ ॥
</font></p>
<p style="text-align:justify;margin:.0001pt;"><font face="Mangal">हेंचि कार्य होय कैसें । तें विचारिजे जगदीशें ।
</font></p>
<p style="text-align:justify;margin:.0001pt;"><font face="Mangal">ब्रह्मशापाचेनि मिसें । कुळ अनायासें नासेल ॥ २३६ 
॥</font></p>
<p style="text-align:justify;margin:.0001pt;"><font face="Mangal">इतकें हें जैं सिद्धी जाय । तैं सरलें अवतारकृत कार्य 
।</font></p>
<p style="text-align:justify;margin:.0001pt;"><font face="Mangal">मग स्वधामा यदुवर्य । जावों पाहे स्वलीला ॥ २३७ ॥
</font></p>
<p style="text-align:justify;margin:.0001pt;"><font face="Mangal">लीलाविग्रही सुंदरपूर्ण । गुणकर्मक्रिया अतिपावन 
।</font></p>
<p style="text-align:justify;margin:.0001pt;"><font face="Mangal">जगदुद्धारी श्रीकृष्ण । ब्रह्मपरिपूर्ण पूर्णावतार 
॥ २३८ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">स्वमूर्त्या लोकलावण्य निर्मुक्त्या लोचनं नृणाम्‌ 
।</font></p>
<p style="text-align:justify;margin:.0001pt;"><font face="Mangal">गीर्भिस्ताः स्मरतां चित्तं पदैस्तान्‌ ईक्षतां 
क्रियाः ॥ ६ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">जो सकळ मंगळां मंगळ पूर्ण । जो कां गोकुळीं कामिनीरमण 
।</font></p>
<p style="text-align:justify;margin:.0001pt;"><font face="Mangal">मोक्षाचें तारूं स्वयें श्रिकृष्ण । ज्याचें बरवेपण 
अलोलिक ॥ २३९ ॥</font></p>
<p style="text-align:justify;margin:.0001pt;"><font face="Mangal">जो भक्तकामकल्पद्रुम । मनोहर मेघश्याम ।</font></p>
<p style="text-align:justify;margin:.0001pt;"><font face="Mangal">ज्याचें त्रिलोकीं दाटुगें नाम । स्वयें पुरुषोत्तम 
शोभतु ॥ २४० ॥</font></p>
<p style="text-align:justify;margin:.0001pt;"><font face="Mangal">श्रीकृष्णाचिया सौंदर्यापुढें । लक्ष्मी भुलोनि 
झाली वेडें ।</font></p>
<p style="text-align:justify;margin:.0001pt;"><font face="Mangal">मदन पोटा आलें बापुडें । तेथ कोणीकडे इंद्र चंद्र 
॥ २४१ ॥</font></p>
<p style="text-align:justify;margin:.0001pt;"><font face="Mangal">ज्याचें त्रैलोक्य पावन नाम । जो करी असुरांचे भस्म 
।</font></p>
<p style="text-align:justify;margin:.0001pt;"><font face="Mangal">तो बोलिजे अवाप्तकाम । भक्तां सुगम सर्वदा ॥ २४२ 
॥</font></p>
<p style="text-align:justify;margin:.0001pt;"><font face="Mangal">त्रिलोकींचे बरवेपण । भुलोनि कृष्णापाशीं आले जाण 
।</font></p>
<p style="text-align:justify;margin:.0001pt;"><font face="Mangal">नाम कृष्णलेशें बरवेपण । शोभे संपूर्ण तिहीं लोकीं 
॥ २४३ ॥</font></p>
<p style="text-align:justify;margin:.0001pt;"><font face="Mangal">जो सकल सौंदर्याची शोभा । जो लावण्याचा अतिवालभा 
।</font></p>
<p style="text-align:justify;margin:.0001pt;"><font face="Mangal">ज्याचिया अंगसंगप्रभा । आणिली शोभा जगासी ॥ २४४ 
॥</font></p>
<p style="text-align:justify;margin:.0001pt;"><font face="Mangal">जो हरिखाचा सोलींव हरिख । कीं सुख सुखावतें परमसुख 
।</font></p>
<p style="text-align:justify;margin:.0001pt;"><font face="Mangal">ज्याचेनि विश्रांतीसि देख । होय आत्यंतिक विसांवा 
॥ २४५ ॥</font></p>
<p style="text-align:justify;margin:.0001pt;"><font face="Mangal">तो अमूर्त मूर्तिधारण । कीं सकललोकलावण्य ।</font></p>
<p style="text-align:justify;margin:.0001pt;"><font face="Mangal">शोभा शोभवी श्रीकृष्ण । सौभाग्य संपूर्ण साजिरा 
॥ २४६ ॥</font></p>
<p style="text-align:justify;margin:.0001pt;"><font face="Mangal">घृत थिजलें कीं विघुरलें । परी घृतपणा नाहीं मुकलें 
।</font></p>
<p style="text-align:justify;margin:.0001pt;"><font face="Mangal">तेवीं अमूर्त मूर्तीं मुसावलें । परी तें संचलें 
परब्रह्म ॥ २४७ ॥</font></p>
<p style="text-align:justify;margin:.0001pt;"><font face="Mangal">तयासि देखिलियाचि पुरे । देखादेखीं देखणेंचि सरे 
।</font></p>
<p style="text-align:justify;margin:.0001pt;"><font face="Mangal">पहाणें पाहतेनिसीं माघारें । लाजोनि वोसरे सलज्ज 
॥ २४८ ॥</font></p>
<p style="text-align:justify;margin:.0001pt;"><font face="Mangal">दृष्टी धाली दे ढेंकर । आपण आपुले शेजार ।</font></p>
<p style="text-align:justify;margin:.0001pt;"><font face="Mangal">होवोनियां परात्पर । सुखाचे साचार श्रीकृष्णरूपीं 
॥ २४९ ॥</font></p>
<p style="text-align:justify;margin:.0001pt;"><font face="Mangal">श्रीकृष्णाची चाखिल्या गोडी । रसस्वादु रसना सोडी 
।</font></p>
<p style="text-align:justify;margin:.0001pt;"><font face="Mangal">जाये चाखणेपणाची आवडी । चाखतें दवडी चाखोनि ॥ २५० 
॥</font></p>
<p style="text-align:justify;margin:.0001pt;"><font face="Mangal">नवल तेथींचें गोडपण । अमृतही फिकें केलें जाण ।</font></p>
<p style="text-align:justify;margin:.0001pt;"><font face="Mangal">यापरी रसना आपण । हरिरसीं संपूर्ण सुखावे ॥ २५१ ॥
</font></p>
<p style="text-align:justify;margin:.0001pt;"><font face="Mangal">लागतां श्रीकृष्णसुवावो । अवघा संसारुंचि होय वावो 
।</font></p>
<p style="text-align:justify;margin:.0001pt;"><font face="Mangal">सेवितां श्रीकृष्णसुगंधवावो । घ्राणासि पहा वो 
आन नावडे ॥ २५२ ॥</font></p>
<p style="text-align:justify;margin:.0001pt;"><font face="Mangal">वासु सुवासु सुमन । घ्रेय घ्राता घ्राण ।</font></p>
<p style="text-align:justify;margin:.0001pt;"><font face="Mangal">कृष्णमकरंदे जाण । विश्रामा संपूर्ण स्वयें येती 
॥ २५३ ॥</font></p>
<p style="text-align:justify;margin:.0001pt;"><font face="Mangal">जयाचेनि अंगस्पर्शें । देह देही देहपण नासे ।</font></p>
<p style="text-align:justify;margin:.0001pt;"><font face="Mangal">अंगचि अंगातें कैसें । विसरे आपैसें देहबुद्धि 
॥ २५४ ॥</font></p>
<p style="text-align:justify;margin:.0001pt;"><font face="Mangal">कठिणाचें कठिणपण गेलें । मृदुचें मृदुपणही नेलें 
।</font></p>
<p style="text-align:justify;margin:.0001pt;"><font face="Mangal">कृष्णस्पर्शें ऐसें केलें । स्पर्शाचें ठेलें स्पर्शत्व 
॥ २५५ ॥</font></p>
<p style="text-align:justify;margin:.0001pt;"><font face="Mangal">तयाचेनि पठणें वाचा । ठावो वाच्यवाचकांचा ।</font></p>
<p style="text-align:justify;margin:.0001pt;"><font face="Mangal">नेतिशब्दें पुसोनि साचा । करी शब्दाचा निःशब्दु 
॥ २५६ ॥</font></p>
<p style="text-align:justify;margin:.0001pt;"><font face="Mangal">बोलु बोलपणेंचि ठेलें । बोलतें नेणों काय झालें 
।</font></p>
<p style="text-align:justify;margin:.0001pt;"><font face="Mangal">कृष्णशब्दें ऐसें केलें । वाच्यानें नेलें वाचिक 
॥ २५७ ॥</font></p>
<p style="text-align:justify;margin:.0001pt;"><font face="Mangal">चित्त चिंतितांच पाये । चित्तपणा विसरोनि जाये 
।</font></p>
<p style="text-align:justify;margin:.0001pt;"><font face="Mangal">मग निश्चितपणे पाहे । कृष्णचरणी राहे निवांत ॥ २५८ 
॥</font></p>
<p style="text-align:justify;margin:.0001pt;"><font face="Mangal">चित्त चिंता चिंतन । तिहींची नुरे आठवण ।</font></p>
<p style="text-align:justify;margin:.0001pt;"><font face="Mangal">चिंतितांचि श्रीकृष्णचरण । ब्रह्मपरिपूर्ण निजचित्त 
॥ २५९ ॥</font></p>
<p style="text-align:justify;margin:.0001pt;"><font face="Mangal">नवल तयाचा पदक्रम । पाहतां पारुषे कर्माकर्म ।</font></p>
<p style="text-align:justify;margin:.0001pt;"><font face="Mangal">मग कर्म कर्ता क्रियाभ्रम । करी निर्भ्रम पदरजें 
॥ २६० ॥</font></p>
<p style="text-align:justify;margin:.0001pt;"><font face="Mangal">पाहतां पा‍उलांचा माग । तुटती कर्माकर्मांचे लाग 
।</font></p>
<p style="text-align:justify;margin:.0001pt;"><font face="Mangal">कर्माचें मुख्य माया अंग । तिचा विभाग उरों नेदी 
॥ २६१ ॥</font></p>
<p style="text-align:justify;margin:.0001pt;"><font face="Mangal">गयीमागील कृष्ण पा‍उले । पाहतां कर्म कर्तेनिसीं 
गेलें ।</font></p>
<p style="text-align:justify;margin:.0001pt;"><font face="Mangal">अकर्म म्हणणें नाहीं उरलें । ऐसें कर्म केलें निष्कर्म 
॥ २६२ ॥</font></p>
<p style="text-align:justify;margin:.0001pt;"><font face="Mangal">जयाचेनि कीर्तिश्रवणें । श्रोता नुरे श्रोतेपणें 
।</font></p>
<p style="text-align:justify;margin:.0001pt;"><font face="Mangal">वक्ता पारुषे वक्तेपणें । श्रवणें पावणें परब्रह्म 
॥ २६३ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">आच्छिद्य कीर्तिं सुश्लोकां वितत्य ह्यञ्जसा नु 
कौ ।</font></p>
<p style="text-align:justify;margin:.0001pt;"><font face="Mangal">तमोऽनया तरिष्यन्तीत्यगात्स्वं पदमीश्वरः ॥ ७ 
॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">यापरी उदारकीर्ती । थोर केली अवतारख्याती ।</font></p>
<p style="text-align:justify;margin:.0001pt;"><font face="Mangal">जेणें जडजीव उद्धरती । श्रवणें त्रिजगती पावन होये 
॥ २६४ ॥</font></p>
<p style="text-align:justify;margin:.0001pt;"><font face="Mangal">स्वधामा गेलिया चक्रधरु । मागां तरावया संसारु 
।</font></p>
<p style="text-align:justify;margin:.0001pt;"><font face="Mangal">कृष्णकीर्ति सुगम तारूं । ठेवून श्रीधरु स्वयें 
गेला ॥ २६५ ॥</font></p>
<p style="text-align:justify;margin:.0001pt;"><font face="Mangal">नवल या तारुवाची स्थिती । बुडवूं नेणे कल्पांतीं 
।</font></p>
<p style="text-align:justify;margin:.0001pt;"><font face="Mangal">श्रवणें तरले नेणों किती । पुढेंही तरती श्रद्धाळू 
॥ २६६ ॥</font></p>
<p style="text-align:justify;margin:.0001pt;"><font face="Mangal">श्रीकृष्णकीर्तीचें तारूं । घालितां आटे भवसागरु 
।</font></p>
<p style="text-align:justify;margin:.0001pt;"><font face="Mangal">तेथें कोरड्या पा‍उलीं उतारु । श्रवणार्थी नरु 
स्वयें लाहे ॥ २६७ ॥</font></p>
<p style="text-align:justify;margin:.0001pt;"><font face="Mangal">जे कृष्णकीर्ति करिती पठण । त्यांच्या संसारासि 
पडे शून्य ।</font></p>
<p style="text-align:justify;margin:.0001pt;"><font face="Mangal">कीर्तिवंत ते अतिपावन । त्यांतें सुरगण वंदिती 
॥ २६८ ॥</font></p>
<p style="text-align:justify;margin:.0001pt;"><font face="Mangal">आदरें पढतां श्रीकृष्णकीर्ति । पायां लगती चारी 
मुक्ति ।</font></p>
<p style="text-align:justify;margin:.0001pt;"><font face="Mangal">त्यांचेनि पावन त्रिजगती । परमनिर्वृत्ति हरिनामें 
॥ २६९ ॥</font></p>
<p style="text-align:justify;margin:.0001pt;"><font face="Mangal">श्रीकृष्णकीर्तिनामाक्षरें । रिघतांचि श्रवणद्वारें 
।</font></p>
<p style="text-align:justify;margin:.0001pt;"><font face="Mangal">भीतरील तम एकसरें । निघे बाहेरें गजबजोनि ॥ २७० ॥
</font></p>
<p style="text-align:justify;margin:.0001pt;"><font face="Mangal">तंव कृष्णकीर्तिकथा गजरीं । तमासि ठावो नुरेचि 
बाहेरी ।</font></p>
<p style="text-align:justify;margin:.0001pt;"><font face="Mangal">धाकेंचि निमे सपरिवारीं । कृष्णकीर्तिमाझारीं 
परमानंदु । २७१ ॥</font></p>
<p style="text-align:justify;margin:.0001pt;"><font face="Mangal">कृष्णकीर्तिप्रतापप्रकाशें । संसार कृष्णमय दिसे 
।</font></p>
<p style="text-align:justify;margin:.0001pt;"><font face="Mangal">कीर्ति कीर्तिमंता‍ऐसें । दे अनायासें निजसुख ॥ 
२७२ ॥</font></p>
<p style="text-align:justify;margin:.0001pt;"><font face="Mangal">जो देखिलिया देखणें सरे । जो चाखिलिया चाखणें पुरे 
।</font></p>
<p style="text-align:justify;margin:.0001pt;"><font face="Mangal">जो ऐकिलिया ऐकणें वोसरे । जो चिंतितां नुरे चित्तवृत्ति 
॥ २७३ ॥</font></p>
<p style="text-align:justify;margin:.0001pt;"><font face="Mangal">ज्यासि झालिया भेटी । भेटीसी न पडे तुटी ।</font></p>
<p style="text-align:justify;margin:.0001pt;"><font face="Mangal">ज्यासि बोलतां गोठी । पडे मिठी परमार्थीं ॥ २७४ ॥
</font></p>
<p style="text-align:justify;margin:.0001pt;"><font face="Mangal">ज्यासि दिधलिया खेंव । खेंवाची पुरे हांव ।</font></p>
<p style="text-align:justify;margin:.0001pt;"><font face="Mangal">ज्याचें घेतांचि नांव । नासे सर्व महाभय ॥ २७५ ॥</font></p>
<p style="text-align:justify;margin:.0001pt;"><font face="Mangal">तो सत्यसंकल्प ईश्वरु । स्वलीला सर्वेश्वरु ।</font></p>
<p style="text-align:justify;margin:.0001pt;"><font face="Mangal">स्वपदासि शारङ्गधरु । अतिसत्वरु निघाला ॥ २७६ ॥
</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">श्रीराजोवाच ।</font></p>
<p style="text-align:justify;margin:.0001pt;"><font face="Mangal">ब्रह्मण्यानां वदान्यानां नित्यं वृद्धोपसेविनाम्‌ 
।</font></p>
<p style="text-align:justify;margin:.0001pt;"><font face="Mangal">विप्रशापः कथं अभूत्‌ वृष्णीनां कृष्णचेतसाम्‌ 
॥ ८ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">आदरें पुसे परीक्षिती । यादव विनीत विप्रभक्तीं 
।</font></p>
<p style="text-align:justify;margin:.0001pt;"><font face="Mangal">त्यांसि शापु घडे कैशिया रितीं । सांग तें मजप्रती 
शुकयोगींद्रा ॥ २७७ ॥</font></p>
<p style="text-align:justify;margin:.0001pt;"><font face="Mangal">यादव दानें अति‍उदार । राजे हो‍ऊनि परम पवित्र ।
</font></p>
<p style="text-align:justify;margin:.0001pt;"><font face="Mangal">ब्राह्मणसेवे तत्पर । आज्ञाधर कृष्णाचे ॥ २७८ ॥
</font></p>
<p style="text-align:justify;margin:.0001pt;"><font face="Mangal">यादव सदा कृष्णयोगेंसी । नित्य साधु यादवांपासी 
।</font></p>
<p style="text-align:justify;margin:.0001pt;"><font face="Mangal">तेथेंचि वसे नारद‌ऋषी । शापु यादवांसी घडे कैसा 
॥ २७९ ॥</font></p>
<p style="text-align:justify;margin:.0001pt;"><font face="Mangal">दक्षशाप न बाधी कृष्णापासीं । म्हणौनि नारद वसे 
द्वारकेसी ।</font></p>
<p style="text-align:justify;margin:.0001pt;"><font face="Mangal">तोचि श्रीकृष्ण असतां अंगेंसी । शापु यादवांसी 
घडे कैसा ॥ २८० ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">यन्निमित्तः स वै शापो यादृशो द्विजसत्तम ।</font></p>
<p style="text-align:justify;margin:.0001pt;"><font face="Mangal">कथमेकात्मनां भेद एतत्सर्वं वदस्व मे ॥ ९ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">शापासि मूळ मुख्य संतापु । कैसेनि ब्राह्मणां आला 
कोपु ।</font></p>
<p style="text-align:justify;margin:.0001pt;"><font face="Mangal">कोणेपरीचा दिधला शापु । संक्षेपरूपु सांगावा ॥ 
२८१ ॥</font></p>
<p style="text-align:justify;margin:.0001pt;"><font face="Mangal">यादव समस्त सखे बंधु । यांसि प्रतिपाळी स्वयें गोविंदु 
।</font></p>
<p style="text-align:justify;margin:.0001pt;"><font face="Mangal">एकात्मता स्वगोत्रसंबंधु । त्यांमाजीं युद्धभेदु 
घडे कैसा ॥ २८२ ॥</font></p>
<p style="text-align:justify;margin:.0001pt;"><font face="Mangal">&quot;आत्मा वै पुत्रनामासि&quot; । हे श्रुति प्रमाण सर्वांसी 
।</font></p>
<p style="text-align:justify;margin:.0001pt;"><font face="Mangal">तेथें शाप बाधी कृष्णात्मजांसी । केवीं आलें यासी 
सत्यत्व ॥ २८३ ॥</font></p>
<p style="text-align:justify;margin:.0001pt;"><font face="Mangal">कृष्णसंकल्प कुळनाशन । तोचि ब्रह्मशापासी कारण 
।</font></p>
<p style="text-align:justify;margin:.0001pt;"><font face="Mangal">यालागीं बाधक जाण । होय संपूर्ण यादवां ॥ २८४ ॥</font></p>
<p style="text-align:justify;margin:.0001pt;"><font face="Mangal">सृष्टि स्रजी पाळी संहारी । हें कृष्न संकल्पमात्रें 
करी ।</font></p>
<p style="text-align:justify;margin:.0001pt;"><font face="Mangal">तो यदुकुळनिधान निर्धारी । त्याची अवतारथोरी शुक 
सांगे ॥ २८५ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">श्रीबादरायणिरुवाच ।</font></p>
<p style="text-align:justify;margin:.0001pt;"><font face="Mangal">बिभ्रद्वपुः सकलसुन्दरसन्निवेशं</font></p>
<p style="text-align:justify;margin:.0001pt;"><font face="Mangal">कर्माचरन्भुवि सुमङ्गलमाप्तकामः ।</font></p>
<p style="text-align:justify;margin:.0001pt;"><font face="Mangal">आस्थाय धाम रममाण उदारकीर्तिः</font></p>
<p style="text-align:justify;margin:.0001pt;"><font face="Mangal">संहर्तुमैच्छत कुलं स्थितकृत्यशेषः ॥ १० ॥</font></p>
<p style="text-align:justify;margin:.0001pt;"><font face="Mangal">कर्मानि पुण्यनिवहानि सुमङ्गलानि</font></p>
<p style="text-align:justify;margin:.0001pt;"><font face="Mangal">गायज्जगत्कलिमलापहराणि कृत्वा ।</font></p>
<p style="text-align:justify;margin:.0001pt;"><font face="Mangal">कालात्मना निवसता यदुदेवगेहे</font></p>
<p style="text-align:justify;margin:.0001pt;"><font face="Mangal">पिण्डारकं समगमन्‌ मुनयो निसृष्टाः ॥ ११ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">रायासी म्हणे श्रीशुकु । कर्ता करविता श्रीकृष्ण 
एकु ।</font></p>
<p style="text-align:justify;margin:.0001pt;"><font face="Mangal">तो शापार्थ आत्यंतिकु । आत्मजां अविवेकु उपजवी 
स्वयें ॥ २८६ ॥</font></p>
<p style="text-align:justify;margin:.0001pt;"><font face="Mangal">स्वयें जावया निजधामा । थोर आवडी पुरुषोत्तमा ।
</font></p>
<p style="text-align:justify;margin:.0001pt;"><font face="Mangal">यालागीं अवशेषकर्मा । मेघश्यामा लवलाहो ॥ २८७ ॥
</font></p>
<p style="text-align:justify;margin:.0001pt;"><font face="Mangal">केव्हां हो‍ईल कुलक्षयो । हेंचि मनीं धरी देवो ।
</font></p>
<p style="text-align:justify;margin:.0001pt;"><font face="Mangal">तो देवाचाचि भावो । शपासि पहा वो दृढ मूळ ॥ २८८ ॥</font></p>
<p style="text-align:justify;margin:.0001pt;"><font face="Mangal">जो कुलक्षयो चिंती । त्या कृष्णाची सुंदरमूर्ति 
।</font></p>
<p style="text-align:justify;margin:.0001pt;"><font face="Mangal">शुक सांगे परीक्षितीप्रती । स्वानंदस्थिति उल्हासे 
॥ २८९ ॥</font></p>
<p style="text-align:justify;margin:.0001pt;"><font face="Mangal">सकल सौंदर्या अधिवासु । धरोनि मनोहर नटवेषु ।</font></p>
<p style="text-align:justify;margin:.0001pt;"><font face="Mangal">लावण्यकलाविन्यासु । आणी जगदीशु उल्हासे ॥ २९० 
॥</font></p>
<p style="text-align:justify;margin:.0001pt;"><font face="Mangal">नवल सौंदर्या बीक उठी । सर्वांगीं गुंतल्या जनदिठी 
।</font></p>
<p style="text-align:justify;margin:.0001pt;"><font face="Mangal">कृष्णस्वरूपीं पडे मिठी । होत लुलुबुटी डोळ्यां 
॥ २९१ ॥</font></p>
<p style="text-align:justify;margin:.0001pt;"><font face="Mangal">जैशी गुळीं माशीवरी माशी । तेवीं दिठीवरी दिठी कृष्णारूपासी 
।</font></p>
<p style="text-align:justify;margin:.0001pt;"><font face="Mangal">सर्वांगी वेढोनि चौपासीं । अहर्निशीं नोसंडिती 
॥ २९२ ॥</font></p>
<p style="text-align:justify;margin:.0001pt;"><font face="Mangal">नयन लांचावले लोभा । दृष्टीसि निघालिया जिभा ।</font></p>
<p style="text-align:justify;margin:.0001pt;"><font face="Mangal">यापरी श्रीकृष्णशोभा । स्वानंदगाभा साकार ॥ २९३ 
॥</font></p>
<p style="text-align:justify;margin:.0001pt;"><font face="Mangal">तो श्रीकृष्ण देखिला ज्या दिठीं । ते परतोनि मागुती 
निठी ।</font></p>
<p style="text-align:justify;margin:.0001pt;"><font face="Mangal">अधिकाधिक घाली मिठी । देखे सकळ सृष्टी श्रीकृष्णु 
॥ २९४ ॥</font></p>
<p style="text-align:justify;margin:.0001pt;"><font face="Mangal">ऐशी डोळ्यां आवडी । म्हणौनि कामिनी वरपडी ।</font></p>
<p style="text-align:justify;margin:.0001pt;"><font face="Mangal">यालागीं गोपिकां गोडी । अतिगाढी गोविंदीं ॥ २९५ 
॥</font></p>
<p style="text-align:justify;margin:.0001pt;"><font face="Mangal">कृष्ण अतिसुंदर मनोरम । म्हणाल असेल त्यासी विषयधर्म 
।</font></p>
<p style="text-align:justify;margin:.0001pt;"><font face="Mangal">तरी तो अवाप्तसकळकाम । आत्माराम श्रीकृष्ण ॥ २९६ 
॥</font></p>
<p style="text-align:justify;margin:.0001pt;"><font face="Mangal">कृष्ण अवाप्तसकळकाम । त्यासि कां द्वारका गृहाश्रम 
।</font></p>
<p style="text-align:justify;margin:.0001pt;"><font face="Mangal">स्त्रिया पुत्र राज्यसंभ्रम । विषयकाम कां भोगी 
॥ २९७ ॥</font></p>
<p style="text-align:justify;margin:.0001pt;"><font face="Mangal">चहुं आश्रमां प्रकाशकु । त्रिलोकीं कृष्ण गृहस्थ 
एकु ।</font></p>
<p style="text-align:justify;margin:.0001pt;"><font face="Mangal">तोचि ब्रह्मचारी नैष्ठिकु । अतिनेटकु संन्यासी 
॥ २९८ ॥</font></p>
<p style="text-align:justify;margin:.0001pt;"><font face="Mangal">कृष्णदेहीं नाहीं दैवबळ । लीलाविग्रही चित्कल्लोळ 
।</font></p>
<p style="text-align:justify;margin:.0001pt;"><font face="Mangal">त्याची सर्व कर्में पावनशीळ । उद्धरी सकळ श्रवणें 
कथनें ॥ २९९ ॥</font></p>
<p style="text-align:justify;margin:.0001pt;"><font face="Mangal">कृष्णकर्मांचे करी जो स्मरण । तें कर्म तोडी कर्मबंधन 
।</font></p>
<p style="text-align:justify;margin:.0001pt;"><font face="Mangal">ऐसें उदार कर्माचरण । आचरला श्रीकृष्ण दीनोद्धरणा 
॥ ३०० ॥</font></p>
<p style="text-align:justify;margin:.0001pt;"><font face="Mangal">श्रीकृष्ण असेल सकाम । म्हणाल यालागीं आचरे कर्म 
।</font></p>
<p style="text-align:justify;margin:.0001pt;"><font face="Mangal">ज्याचें नाम निर्दळी सर्व काम । तो स्वयें सकाम घडे 
केवीं ॥ ३०१ ॥</font></p>
<p style="text-align:justify;margin:.0001pt;"><font face="Mangal">श्रीकृष्णाचा स्मरतां काम । स्वयें संन्यासी होती 
निष्काम ।</font></p>
<p style="text-align:justify;margin:.0001pt;"><font face="Mangal">सकामाचा निर्दळे काम । ऐसें उदार कर्म आचरला ॥ ३०२ 
॥</font></p>
<p style="text-align:justify;margin:.0001pt;"><font face="Mangal">तेणें अवाप्तसकळकामें । ऐशीं आचरला अगाध कर्में 
।</font></p>
<p style="text-align:justify;margin:.0001pt;"><font face="Mangal">मानव तारावया मनोधर्में । कीर्ति मेघश्यामें विस्तारिली 
॥ ३०३ ॥</font></p>
<p style="text-align:justify;margin:.0001pt;"><font face="Mangal">कैसें कर्म सुमंगळु । कानीं पडतांचि अळुमाळु ।</font></p>
<p style="text-align:justify;margin:.0001pt;"><font face="Mangal">नासोनियां कर्ममळु । जाती तत्काळु श्रवणद्वारे 
॥ ३०४ ॥</font></p>
<p style="text-align:justify;margin:.0001pt;"><font face="Mangal">श्रवणें उपजे सद्‍भावो । सद्‍भावें प्रकटे देवो 
।</font></p>
<p style="text-align:justify;margin:.0001pt;"><font face="Mangal">तेणें निर्दळे अहंभावो । ऐशी उदार पहा वो हरिकीर्ति 
॥ ३०५ ॥</font></p>
<p style="text-align:justify;margin:.0001pt;"><font face="Mangal">श्रीकृष्णकीर्तीचें स्मरण । कां करितां श्रवणपठण 
।</font></p>
<p style="text-align:justify;margin:.0001pt;"><font face="Mangal">मागें उद्धरले बहुसाल जन । पुढें भविष्यमाण उद्धरती 
॥ ३०६ ॥</font></p>
<p style="text-align:justify;margin:.0001pt;"><font face="Mangal">जरी केलिया होती पुण्यराशी । तरी अवधान होये हरिकथेसी 
।</font></p>
<p style="text-align:justify;margin:.0001pt;"><font face="Mangal">येर्‍हवीं ऐकतां येरांसी । लागे अनायासीं अतिनिद्रा 
॥ ३०७ ॥</font></p>
<p style="text-align:justify;margin:.0001pt;"><font face="Mangal">जे हरिकथेसी सादर । त्यांच्या पुण्या नाहीं पार 
।</font></p>
<p style="text-align:justify;margin:.0001pt;"><font face="Mangal">कृष्णें सुगमोपाव केला थोर । दिनोद्धार हरिकीर्तनें 
॥ ३०८ ॥</font></p>
<p style="text-align:justify;margin:.0001pt;"><font face="Mangal">कृष्णकीर्तनें गर्जतां गोठी । लाजिल्या प्रायश्चित्तांचिया 
कोटी ।</font></p>
<p style="text-align:justify;margin:.0001pt;"><font face="Mangal">उतरल्या तीर्थांचिया उटी । नामासाठी निजमोक्षु 
॥ ३०९ ॥</font></p>
<p style="text-align:justify;margin:.0001pt;"><font face="Mangal">ऐसा निजकीर्ति‍उदारु । पूर्णब्रह्म शारंगधरु ।
</font></p>
<p style="text-align:justify;margin:.0001pt;"><font face="Mangal">लीलाविग्रही सर्वेश्वरु । पूर्णावतारु यदुवंशी 
॥ ३१० ॥</font></p>
<p style="text-align:justify;margin:.0001pt;"><font face="Mangal">उतरला धराभार येथ । सत्य न मनी श्रीकृष्णनाथ ।</font></p>
<p style="text-align:justify;margin:.0001pt;"><font face="Mangal">यादव उरले अति‍अद्‌भुत । तेही समस्त निर्दळावे 
॥ ३११ ॥</font></p>
<p style="text-align:justify;margin:.0001pt;"><font face="Mangal">ये अवतारीं हृषीकेशी । म्हणें हेंच कृत्य उरलें 
आम्हांसी ।</font></p>
<p style="text-align:justify;margin:.0001pt;"><font face="Mangal">निर्दळोनि निजवंशासी । निजधामासी निघावें ॥ ३१२ 
॥</font></p>
<p style="text-align:justify;margin:.0001pt;"><font face="Mangal">तो यादवांमाजी माधव । कालात्मा देवाधिदेव ।</font></p>
<p style="text-align:justify;margin:.0001pt;"><font face="Mangal">जाणोनि भविष्याचा भाव । काय अपूर्व करिता झाला ॥ 
३१३ ॥</font></p>
<p style="text-align:justify;margin:.0001pt;"><font face="Mangal">नारदादि मुनिगण । त्यांसि पाचारूनि आपण ।</font></p>
<p style="text-align:justify;margin:.0001pt;"><font face="Mangal">करूं सांगे शीघ्रगमन । स्वयें श्रीकृष्ण साक्षेपें 
॥ ३१४ ॥</font></p>
<p style="text-align:justify;margin:.0001pt;"><font face="Mangal">ज्यांपासूनि संत दूरी गेले । तेथें अनर्थाचें केलें 
चाले ।</font></p>
<p style="text-align:justify;margin:.0001pt;"><font face="Mangal">हें यादवनिधनालागीं वहिलें । लाघव केलें श्रीकृष्णें 
॥ ३१५ ॥</font></p>
<p style="text-align:justify;margin:.0001pt;"><font face="Mangal">भक्त संत साधु ज्यापासीं । तेथें रिघु नाही अनर्थासी 
।</font></p>
<p style="text-align:justify;margin:.0001pt;"><font face="Mangal">जाणे हें स्वयें हृषीकेशी । येरां कोणासी कळेना 
॥ ३१६ ॥</font></p>
<p style="text-align:justify;margin:.0001pt;"><font face="Mangal">जेथें संतांचा समुदावो । तेथें जन्ममरणां अभावो 
।</font></p>
<p style="text-align:justify;margin:.0001pt;"><font face="Mangal">हा श्रीकृष्णचि जाणे भावो । तो करी उपावो ब्रह्मशापार्थ 
॥ ३१७ ॥</font></p>
<p style="text-align:justify;margin:.0001pt;"><font face="Mangal">जेथूनि संत गेले दुरी । तेथें सद्यचि अनर्थु वाजे 
शिरीं ।</font></p>
<p style="text-align:justify;margin:.0001pt;"><font face="Mangal">हें जाणोनियां श्रीहरी । द्वारकाबाहेरी ऋषी घाली 
॥ ३१८ ॥</font></p>
<p style="text-align:justify;margin:.0001pt;"><font face="Mangal">ऋषि जात होते स्वाश्रमासी । त्यांते लाघवी हृषीकेशी 
।</font></p>
<p style="text-align:justify;margin:.0001pt;"><font face="Mangal">तीर्थमिषें स्मस्तांसी । पिंडारकासी स्वयें धाडी 
॥ ३१९ ॥</font></p>
<p style="text-align:justify;margin:.0001pt;"><font face="Mangal">पिंडारका मुनिगण । श्रीकृष्णें धडिले कोण कोण ।
</font></p>
<p style="text-align:justify;margin:.0001pt;"><font face="Mangal">ज्यांचे करितांचि स्मरण । कळिकाळ आपण भयें कांपे 
॥ ३२० ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">विश्वामित्रोऽसितः कण्वो दुर्वासा भृगुरङ्‌गिराः 
।</font></p>
<p style="text-align:justify;margin:.0001pt;"><font face="Mangal">कश्यपो वामदेवोऽत्रिः वसिष्ठो नारदादयः ॥ १२ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">जे तपस्तेजें देदीप्यमान । जे पूर्णज्ञानें ज्ञानघन 
।</font></p>
<p style="text-align:justify;margin:.0001pt;"><font face="Mangal">ज्यातें सदा वंदी श्रीकृष्ण । ते ऋषीश्वर जाण निघाले 
॥ ३२१ ॥</font></p>
<p style="text-align:justify;margin:.0001pt;"><font face="Mangal">जे गायत्रीमंत्रासाठी । करूं शके प्रतिसृष्टी ।
</font></p>
<p style="text-align:justify;margin:.0001pt;"><font face="Mangal">जो विश्वामित्र महाहटी । तोही उठा‍उठी निघाला ॥ 
३२२ ॥</font></p>
<p style="text-align:justify;margin:.0001pt;"><font face="Mangal">जेथ न बाधी उष्णशीत । ते आश्रमीं वसे असित ।</font></p>
<p style="text-align:justify;margin:.0001pt;"><font face="Mangal">ज्याचेनि नामें द्वंद्वें पळत । तोही त्वरीत निघाला 
॥ ३२३ ॥</font></p>
<p style="text-align:justify;margin:.0001pt;"><font face="Mangal">जो सूर्यासि रिघोनि शरण । अश्वाचे कर्णीं बैसोन 
आपण ।</font></p>
<p style="text-align:justify;margin:.0001pt;"><font face="Mangal">पूर्ण केले वेदपठण । तो कण्वही जाण निघाला ॥ ३२४ 
॥</font></p>
<p style="text-align:justify;margin:.0001pt;"><font face="Mangal">जो दुर्वास अत्याहारी । आहार सेवून निराहारी ।</font></p>
<p style="text-align:justify;margin:.0001pt;"><font face="Mangal">तोही द्वारकेबाहेरी । त्वरेंकरूनि निघाला ॥ ३२५ 
॥</font></p>
<p style="text-align:justify;margin:.0001pt;"><font face="Mangal">भृगूचा श्रीचरण । हृदयीं वाहे नारायण ।</font></p>
<p style="text-align:justify;margin:.0001pt;"><font face="Mangal">मिरवी वत्स भूषण । तो भृगुही जाण निघाला ॥ ३२६ ॥</font></p>
<p style="text-align:justify;margin:.0001pt;"><font face="Mangal">अंगिरा स्वयें सद्‌बुद्धी सृष्टीं । बृहस्पति जन्मला 
ज्याचे पोटी ।</font></p>
<p style="text-align:justify;margin:.0001pt;"><font face="Mangal">जो परमगुरु देवांच्या मुकुटीं । तोही उठी गमनार्थ 
॥ ३२७ ॥</font></p>
<p style="text-align:justify;margin:.0001pt;"><font face="Mangal">कश्यपाची नवलगोठी । सुर नर किन्नर जन्मले पोटीं 
।</font></p>
<p style="text-align:justify;margin:.0001pt;"><font face="Mangal">यालागी हे काश्यपी सृष्टी । तोही कश्यपु उठी निजगमनीं 
॥ ३२८ ॥</font></p>
<p style="text-align:justify;margin:.0001pt;"><font face="Mangal">मुक्तांमाजी श्रेष्ठ भावो । वेदीं वाखाणिला वामदेवो 
।</font></p>
<p style="text-align:justify;margin:.0001pt;"><font face="Mangal">तोही द्वारकेहूनि पहा हो । स्वयमेवो निघाला ॥ ३२९ 
॥</font></p>
<p style="text-align:justify;margin:.0001pt;"><font face="Mangal">अत्रीची नवल परी । तीनी देव जन्मले उदरीं ।</font></p>
<p style="text-align:justify;margin:.0001pt;"><font face="Mangal">श्रीदत्त वंदिजे योगेश्वरीं । हे अगाध थोरी अनसूयेची 
॥ ३३० ॥</font></p>
<p style="text-align:justify;margin:.0001pt;"><font face="Mangal">तो स्वयें अत्री ऋषीश्वर । श्रीकृष्ण‌आज्ञातत्पर 
।</font></p>
<p style="text-align:justify;margin:.0001pt;"><font face="Mangal">पिंडारका अतिसत्वर । प्रयाण शीघ्र तेणें केलें 
॥ ३३१ ॥</font></p>
<p style="text-align:justify;margin:.0001pt;"><font face="Mangal">जो रामाचा सद्‌गुरु । ब्रह्मज्ञाने अति‍उदारु ।
</font></p>
<p style="text-align:justify;margin:.0001pt;"><font face="Mangal">ज्याचे शाटीचा प्रथाप थोरु । जिंकिला दिनकरु तपस्तेजें 
॥ ३३२ ॥</font></p>
<p style="text-align:justify;margin:.0001pt;"><font face="Mangal">ऐसा जो वसिष्ठ महामुनी । तोही कृष्णसंज्ञा मानुनी 
।</font></p>
<p style="text-align:justify;margin:.0001pt;"><font face="Mangal">निघाला द्वारकेहूनी । शीघ्र गमनीं पिंडारका ॥ ३३३ 
॥</font></p>
<p style="text-align:justify;margin:.0001pt;"><font face="Mangal">आणि देवर्षि नारदु । त्याचाही अगाध बोधु ।</font></p>
<p style="text-align:justify;margin:.0001pt;"><font face="Mangal">ज्यासि सर्वदा परमानंदु । अति आल्हादु हरिकिर्तनी 
३३४ ॥</font></p>
<p style="text-align:justify;margin:.0001pt;"><font face="Mangal">ब्रह्मवीणा स्वयें वातु । ब्रह्मपदें गीत गातु 
।</font></p>
<p style="text-align:justify;margin:.0001pt;"><font face="Mangal">ब्रह्मानंदे नाचतु । निघे डुल्लतु पिंडारका ॥ ३३५ 
॥</font></p>
<p style="text-align:justify;margin:.0001pt;"><font face="Mangal">इत्यादि हे मुनिवरु । श्रेष्ठ श्रेष्ठ ऋषीश्वरु 
।</font></p>
<p style="text-align:justify;margin:.0001pt;"><font face="Mangal">शिष्यसमुदायें सहपरिवारु । मीनले अपारु पिंडारकीं 
॥ ३३६ ॥</font></p>
<p style="text-align:justify;margin:.0001pt;"><font face="Mangal">एवं पिंडारकीं ऋषि सर्व । शापानुग्रही महानुभाव 
।</font></p>
<p style="text-align:justify;margin:.0001pt;"><font face="Mangal">मीनले कृष्णवैभव । अति‍अपूर्व वर्णिती ॥ ३३७ ॥</font></p>
<p style="text-align:justify;margin:.0001pt;"><font face="Mangal">बाप लाघवी वनमाळी । कुलक्षयो घडावया तत्काळीं ।
</font></p>
<p style="text-align:justify;margin:.0001pt;"><font face="Mangal">कुमरीं ऋषीश्वरांसी रांडोळी । कपटमेळीं मांडिली 
॥ ३३८ ॥</font></p>
<p style="text-align:justify;margin:.0001pt;"><font face="Mangal">निंदा अवज्ञा हेळण । करितां ब्राह्मणांसि छळण ।
</font></p>
<p style="text-align:justify;margin:.0001pt;"><font face="Mangal">जेथ ब्रह्मद्वेष वाढे पूर्ण । कुळक्षयो जाण ते ठायीं 
॥ ३३९ ॥</font></p>
<p style="text-align:justify;margin:.0001pt;"><font face="Mangal">ब्राह्मणांच्या कोपापुढें । कुळ कायसें बापुडे 
।</font></p>
<p style="text-align:justify;margin:.0001pt;"><font face="Mangal">महादेवाचें लिंग झडे । इंद्रपदवी पडे समुद्रीं 
॥ ३४० ॥</font></p>
<p style="text-align:justify;margin:.0001pt;"><font face="Mangal">तो समुद्रही केला क्षार । ऐसा द्विजकोप अतिदुर्धर 
।</font></p>
<p style="text-align:justify;margin:.0001pt;"><font face="Mangal">हें एका‍एकाचें चरित्र । ते ऋषि समग्र मीनले तेथें 
॥ ३४१ ॥</font></p>
<p style="text-align:justify;margin:.0001pt;"><font face="Mangal">धरातळीं ब्रह्म ब्राह्मण । त्यांचें वचन परम प्रमाण 
।</font></p>
<p style="text-align:justify;margin:.0001pt;"><font face="Mangal">हें सत्य करावया श्रीकृष्ण । कुळनिर्दळण स्वये 
दावी ॥ ३४२ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">क्रीडन्तस्तानुपव्रज्य कुमारा यदुनन्दनाः ।</font></p>
<p style="text-align:justify;margin:.0001pt;"><font face="Mangal">उपसङ्गृह्य पप्रच्छुः अविनीता विनीतवत्‌ ॥ १३ ॥
</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">यदुनंदन समस्त । क्रीडाकंदुक झेलित ।</font></p>
<p style="text-align:justify;margin:.0001pt;"><font face="Mangal">एकमेकांतें हाणित । ठकवून पळत परस्परें ॥ ३४३ ॥</font></p>
<p style="text-align:justify;margin:.0001pt;"><font face="Mangal">ऐसा नाना क्रीडाविहार । करीत आले यदुकुमर ।</font></p>
<p style="text-align:justify;margin:.0001pt;"><font face="Mangal">अंगीं श्रीमद अपार । औद्धत्यें थोर उन्मत्त ॥ ३४४ 
॥</font></p>
<p style="text-align:justify;margin:.0001pt;"><font face="Mangal">अतीत अनागत ज्ञानवंत । ऋषीश्वर मीनले समस्त ।</font></p>
<p style="text-align:justify;margin:.0001pt;"><font face="Mangal">ज्यांचें वचन यथार्थभूत । त्यांसिही निश्चित ठकूं 
म्हणती ॥ ३४५ ॥</font></p>
<p style="text-align:justify;margin:.0001pt;"><font face="Mangal">जैं अघडतें ये‍ऊनि पडे । तैं यांचें वचन कैसें घडे 
।</font></p>
<p style="text-align:justify;margin:.0001pt;"><font face="Mangal">म्हणोनि ऋषीश्वरांपुढें । मांडिलें कुडें यदुकुमरीं 
॥ ३४६ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">ते वेषयित्वा स्त्रीवेषैः साम्बं जाम्बवतीसुतम्‌ 
।</font></p>
<p style="text-align:justify;margin:.0001pt;"><font face="Mangal">एषा पृच्छति वो विप्रा अन्तर्वत्‍न्यसितेक्षणा 
॥ १४ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">पहिलेच श्रीमतें उद्धट । त्यावरी मांडिलें कपट 
।</font></p>
<p style="text-align:justify;margin:.0001pt;"><font face="Mangal">साम्बास दे‍ऊनि स्त्रीनट । अतिवरिष्ठ बाणला ॥ ३४७ 
॥</font></p>
<p style="text-align:justify;margin:.0001pt;"><font face="Mangal">तो श्यामसुंदर डोळसु । अंगा शोभला स्त्रीवेषु ।
</font></p>
<p style="text-align:justify;margin:.0001pt;"><font face="Mangal">प्रमदावैभविलासु । दावी विन्यासु सलज्ज ॥ ३४८ ॥
</font></p>
<p style="text-align:justify;margin:.0001pt;"><font face="Mangal">नयनी सोगयाचें काजळ । व्यंकट कटाक्षु अतिचपल ।</font></p>
<p style="text-align:justify;margin:.0001pt;"><font face="Mangal">सुंदर सुकुमार वेल्हाळ । चाले निश्चळ हंसगती ॥ ३४९ 
॥</font></p>
<p style="text-align:justify;margin:.0001pt;"><font face="Mangal">वस्त्रें बांधोनिया उदर । नावेक केलें थोर ।</font></p>
<p style="text-align:justify;margin:.0001pt;"><font face="Mangal">तेणें ते गरोदर । दिसे साचार इतरांसी ॥ ३५० ॥</font></p>
<p style="text-align:justify;margin:.0001pt;"><font face="Mangal">हात घालूनि सखियांच्या खांदीं । चालतां उदर हालों 
नेदी ॥</font></p>
<p style="text-align:justify;margin:.0001pt;"><font face="Mangal">विसावा घेत पदोपदीं । येतां ऋषिवृंदीं देखिली ॥ 
३५१ ॥</font></p>
<p style="text-align:justify;margin:.0001pt;"><font face="Mangal">ऐसा स्त्रीवेष दाखवूनि । नावेक अंतरें राहोनि ।
</font></p>
<p style="text-align:justify;margin:.0001pt;"><font face="Mangal">इतर ऋषींजवळी ये‍ऊनि । लोटांगणें घालिती ॥ ३५२ ॥
</font></p>
<p style="text-align:justify;margin:.0001pt;"><font face="Mangal">पूर्वश्लोकींचा श्लोकार्थ तेथ । व्याख्यान नव्हेच 
समस्त ।</font></p>
<p style="text-align:justify;margin:.0001pt;"><font face="Mangal">यालागीं तेंचि येथ । वाखाणिजेत कथान्वयें ॥ ३५३ 
॥</font></p>
<p style="text-align:justify;margin:.0001pt;"><font face="Mangal">छळाचेनि मिषें जाणा । ऋषींसि करिती प्रदक्षिणा 
।</font></p>
<p style="text-align:justify;margin:.0001pt;"><font face="Mangal">आत्यादरें लागती चरणा । म्हणती दर्शना आम्हीं आलों 
॥ ३५४ ॥</font></p>
<p style="text-align:justify;margin:.0001pt;"><font face="Mangal">ऐसे यदुकुमार समस्त । अविनीत परी विनीतवत ।</font></p>
<p style="text-align:justify;margin:.0001pt;"><font face="Mangal">कर जोडोनि राहिले तेथ । मृदु विनवीत मुनीश्वरां 
॥ ३५५ ॥</font></p>
<p style="text-align:justify;margin:.0001pt;"><font face="Mangal">स्वामी पैल हे जे सुंदर । तुमच्या वचनीं भावार्थ 
थोर ।</font></p>
<p style="text-align:justify;margin:.0001pt;"><font face="Mangal">आसन्नप्रसव गरोदर । स्वयें सुकुमार पुसों लाजे 
॥ ३५६ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">प्रष्टुं विलज्जती साक्षात्‌ प्रब्रूतमोघदर्शनाः 
।</font></p>
<p style="text-align:justify;margin:.0001pt;"><font face="Mangal">प्रसोष्यन्ती पुत्रकामा किं स्वित्सञ्जनयिष्यति 
॥ १५ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">स्वयें ये‍ऊन तुम्हांप्रती । तिचेनि न बोलवे निश्चितीं 
।</font></p>
<p style="text-align:justify;margin:.0001pt;"><font face="Mangal">यालागीं आम्हांहातीं । सेवेसि विनंती करविली ॥ 
३५७ ॥</font></p>
<p style="text-align:justify;margin:.0001pt;"><font face="Mangal">तुम्ही सत्यदर्शी साचार । अमोघवीर्य तुमचें उत्तर 
।</font></p>
<p style="text-align:justify;margin:.0001pt;"><font face="Mangal">शिरीं वंदिती हरिहर । ज्ञानें उदार तुम्ही सर्व 
॥ ३५८ ॥</font></p>
<p style="text-align:justify;margin:.0001pt;"><font face="Mangal">यालागी हे गर्भवती । सादरें असे पुसती ।</font></p>
<p style="text-align:justify;margin:.0001pt;"><font face="Mangal">पुत्रकाम असे वांछिती । काय निश्चितीं प्रसवेल 
॥ ३५९ ॥</font></p>
<p style="text-align:justify;margin:.0001pt;"><font face="Mangal">ऐसे कपटाचेनि वालभें । विनीत कर जोडूनि उभे ।</font></p>
<p style="text-align:justify;margin:.0001pt;"><font face="Mangal">तैशींच फलें भावगर्भें । छळणलोभें पावती ॥ ३६० ॥
</font></p>
<p style="text-align:justify;margin:.0001pt;"><font face="Mangal">कर्म जाणोनियां कुडें । नारदु नाचे ऋषींपुढें ।
</font></p>
<p style="text-align:justify;margin:.0001pt;"><font face="Mangal">मुनि म्हणे यादवांचें गाढें । निधन रोकडें वोढवलें 
॥ ३६१ ॥</font></p>
<p style="text-align:justify;margin:.0001pt;"><font face="Mangal">मुंगिये निघालिया पांख । तिसी मरण ये अचूक ।</font></p>
<p style="text-align:justify;margin:.0001pt;"><font face="Mangal">तेवीं ब्राह्मणछळणें देख । आवश्यक कुळनाश ॥ ३६२ 
॥</font></p>
<p style="text-align:justify;margin:.0001pt;"><font face="Mangal">शापीत आलिया द्विजजन । त्यांसि सद्‍भांवें करावें 
नमन ।</font></p>
<p style="text-align:justify;margin:.0001pt;"><font face="Mangal">मारूं आलिया ब्राह्मण । मस्तक आपण वोढवावें ॥ ३६३ 
॥</font></p>
<p style="text-align:justify;margin:.0001pt;"><font face="Mangal">त्या ब्राह्मणांसि छळण । तें जाणावें विषभक्षण 
।</font></p>
<p style="text-align:justify;margin:.0001pt;"><font face="Mangal">विषें निमे भक्षित्याचा प्राण । कुळनिर्दळण द्विजछळणें 
॥ ३६४ ॥</font></p>
<p style="text-align:justify;margin:.0001pt;"><font face="Mangal">अविद्य सुविद्य न म्हणतां जाण । धरातळीं ब्रह्म 
ब्राह्मण ।</font></p>
<p style="text-align:justify;margin:.0001pt;"><font face="Mangal">त्याचें करूं जातां छळण । कुळनिर्दळण आवश्यक ॥ ३६५ 
॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">एवं प्रलब्धा मुनयः तानूचुः कुपिता नृप ।</font></p>
<p style="text-align:justify;margin:.0001pt;"><font face="Mangal">जनयिष्यति वो मन्दा मुसलं कुलनाशनम्‌ ॥ १६ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">ऐकें परीक्षिति नृपवरा । यापरी यादवकुमरां ।</font></p>
<p style="text-align:justify;margin:.0001pt;"><font face="Mangal">निधनाचा भरला वारा । तेणें ते ऋषीश्वरां छळूं गेले 
॥ ३६६ ॥</font></p>
<p style="text-align:justify;margin:.0001pt;"><font face="Mangal">कपट जाणोनियां साचार । थोर कोपले ऋषीश्वर ।</font></p>
<p style="text-align:justify;margin:.0001pt;"><font face="Mangal">मग तिंहीं काय वाग्वज्र । अति‍अनिवार सोडिलें ॥ 
३६७ ॥</font></p>
<p style="text-align:justify;margin:.0001pt;"><font face="Mangal">अरे हे प्रसवेल जें बाळ । तें हो‍ईल सकळकुळा काळ 
।</font></p>
<p style="text-align:justify;margin:.0001pt;"><font face="Mangal">निखळ लोहाचें मुसळ । देखाल सकळ मंदभाग्यें ॥ ३६८ 
॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">तच्छ्रुत्वा तेऽतिसन्त्रस्ता विमुच्य सहसोदरम्‌ 
।</font></p>
<p style="text-align:justify;margin:.0001pt;"><font face="Mangal">साम्बस्य ददृशुस्तस्मिन्‌ मुसलं खल्वयस्मयम्‌ 
॥ १७ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">ऐकूनि शापाचें उत्तर । भयभीत झाले कुमर ।</font></p>
<p style="text-align:justify;margin:.0001pt;"><font face="Mangal">सोडूनि सांबाचें उदर । अतिसत्वर पाहती ॥ ३६९ ॥</font></p>
<p style="text-align:justify;margin:.0001pt;"><font face="Mangal">तंव ते लोहमय मुसळ । देखते झाले तत्काळ ।</font></p>
<p style="text-align:justify;margin:.0001pt;"><font face="Mangal">मग भयभीत विव्हळ । एका‍एकीं सकळ दचकोनि ठेले ॥ ३७० 
॥</font></p>
<p style="text-align:justify;margin:.0001pt;"><font face="Mangal">नासावें यादव कुळ । ऐसा श्रीकृष्ण संकल्प सबळ ।</font></p>
<p style="text-align:justify;margin:.0001pt;"><font face="Mangal">तोचि झाला लोहाचें मुसळ । जाण तात्काळ ऋषिवाक्यें 
॥ ३७१ ॥</font></p>
<p style="text-align:justify;margin:.0001pt;"><font face="Mangal">जें जें ब्राह्मणाचें वचन । तें तें अन्यथा हों नेदी 
श्रीकृष्ण ।</font></p>
<p style="text-align:justify;margin:.0001pt;"><font face="Mangal">ब्राह्मणाचें जें वदे वदन । तें श्रीकृष्ण स्वयें 
सत्यत्वा आणी ॥ ३७२ ॥</font></p>
<p style="text-align:justify;margin:.0001pt;"><font face="Mangal">देखोनि ऋषिश्वरांचा कोप । ऐकोनि कुलक्षयाचा शाप 
।</font></p>
<p style="text-align:justify;margin:.0001pt;"><font face="Mangal">यदुकुमरां अतिसंताप । भयें कंप सूटला ॥ ३७३ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">किं कृतं मन्दभाग्यैर्नः किं वदिष्यन्ति नो जनाः 
।</font></p>
<p style="text-align:justify;margin:.0001pt;"><font face="Mangal">इति विह्वलिता गेहान्‌ आदाय मुसलं ययुः ॥ १८ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">आम्ही मंदभाग्यें करंटे । ऋषीश्वरु कोपविलें शठें 
।</font></p>
<p style="text-align:justify;margin:.0001pt;"><font face="Mangal">निजघाता झालों पैठे । कुळक्षयो कपटें जोडिला आम्हीं 
॥ ३७४ ॥</font></p>
<p style="text-align:justify;margin:.0001pt;"><font face="Mangal">काय म्हणती नगरजन । कां छळूं गेले हे ब्राह्मण ।</font></p>
<p style="text-align:justify;margin:.0001pt;"><font face="Mangal">चिंताक्रांत म्लानवदन । मुसळ घे‍ऊन घरा आले ॥ ३७५ 
॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">तच्चोपनीय सदसि परिम्लानमुखश्रियः ।</font></p>
<p style="text-align:justify;margin:.0001pt;"><font face="Mangal">राज्ञ आवेदयां चक्रुः सर्वयादवसन्निधौ ॥ १९ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">सभेसि वसुदेव उग्रसेन । बळराम आणि अनिरुद्ध प्रद्युम्न 
।</font></p>
<p style="text-align:justify;margin:.0001pt;"><font face="Mangal">यादव बैसले संपूर्ण । एकला श्रीकृष्ण तेथें नाहीं 
॥ ३७६ ॥</font></p>
<p style="text-align:justify;margin:.0001pt;"><font face="Mangal">सभे सांबादि आले सकळ । पुढां ठेवूनि लोहमुसळ ।</font></p>
<p style="text-align:justify;margin:.0001pt;"><font face="Mangal">शापु सांगितला समूळ । मुखकमळ अतिम्लान ॥ ३७७ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">श्रुत्वामोघं विप्रशापं दृष्ट्वा च मुसलं नृप ।
</font></p>
<p style="text-align:justify;margin:.0001pt;"><font face="Mangal">विस्मिता भयसन्त्रस्ता बभूवुर्द्वारकौकसः ॥ २० 
॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">ऐकून द्विजांचा परम कोपु । यादवां सुटला भयकंपु 
।</font></p>
<p style="text-align:justify;margin:.0001pt;"><font face="Mangal">मिथ्या नव्हे ब्रह्मशापु । भयें संतापु सर्वांसी 
॥ ३७८ ॥</font></p>
<p style="text-align:justify;margin:.0001pt;"><font face="Mangal">प्रत्यक्ष देखोनि मुसळ । थोर सुटली खळबळ ।</font></p>
<p style="text-align:justify;margin:.0001pt;"><font face="Mangal">नगरनागरिकां हलकल्लोळ । यादवकुळ उरे कैसेनी ॥ ३७९ 
॥</font></p>
<p style="text-align:justify;margin:.0001pt;"><font face="Mangal">ऐक राया परीक्षिती । सबळ भविष्याची गती ।</font></p>
<p style="text-align:justify;margin:.0001pt;"><font face="Mangal">वृत्तांतु श्रीकृष्णा न सांगती । विचार आपमतीं 
तिंहीं केला ॥ ३८० ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">तच्चूर्णयित्वा मुसलं यदुराजः स आहुकः ।</font></p>
<p style="text-align:justify;margin:.0001pt;"><font face="Mangal">समुद्रसलिले प्रास्यः लोहं चास्यावशेषितम्‌ ॥ 
२१ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">आहुक राजा उग्रसेन । तेणें लावूनि लोहघण ।</font></p>
<p style="text-align:justify;margin:.0001pt;"><font face="Mangal">मुसळ करोनियां चूर्ण । समुद्रीं जाण घालविलें ॥ 
३८१ ॥</font></p>
<p style="text-align:justify;margin:.0001pt;"><font face="Mangal">त्या मुसळाचा मध्यकवळ । चूर्ण नव्हेच अतिप्रबळ 
।</font></p>
<p style="text-align:justify;margin:.0001pt;"><font face="Mangal">उरला वज्रप्राय केवळ । तो समुद्रीं तत्काळ झुगारिला 
॥ ३८२ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">कश्चिन्मत्स्योऽग्रसील्लोहं चूर्णानि तरलैस्ततः 
।</font></p>
<p style="text-align:justify;margin:.0001pt;"><font face="Mangal">उह्यमानानि वेलायां लग्नान्यासन्किलैरकाः ॥ २२ 
॥</font></p>
<p style="text-align:justify;margin:.0001pt;"><font face="Mangal">मत्स्यो गृहीतो मत्स्यघ्नैः जालेनान्यैः सहार्णवे 
।</font></p>
<p style="text-align:justify;margin:.0001pt;"><font face="Mangal">तस्योदरगतं लोहं स शल्ये लुब्धकोऽकरोत्‌ ॥ २३ ॥
</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">समुद्र लाटांचे कल्लोळ । तेणें तें लोहचूर्ण सकळ 
।</font></p>
<p style="text-align:justify;margin:.0001pt;"><font face="Mangal">प्रभासीं लागोनि प्रबळ । उठिलें तत्काळ येरिकारूपें 
॥ ३८३ ॥</font></p>
<p style="text-align:justify;margin:.0001pt;"><font face="Mangal">लोहकवळु मीन गिळी । त्या मीनातें समुद्रजळीं ।</font></p>
<p style="text-align:justify;margin:.0001pt;"><font face="Mangal">अन्यत्र मत्स्यसहित जाळीं । मत्स्यघ्न आकळी निजलाघवें 
॥ ३८४ ॥</font></p>
<p style="text-align:justify;margin:.0001pt;"><font face="Mangal">तो मत्स्य मत्स्यघ्न विदारी । तंव लोह निघे त्याचे 
उदरीं ।</font></p>
<p style="text-align:justify;margin:.0001pt;"><font face="Mangal">देखोनि हरिखला तो भारी । हें आंतुडे करीं तो सभाग्य 
॥ ३८५ ॥</font></p>
<p style="text-align:justify;margin:.0001pt;"><font face="Mangal">मत्स्योदरींचें लोह जाण । त्याचें अचूक संधान ।
</font></p>
<p style="text-align:justify;margin:.0001pt;"><font face="Mangal">अगाध पारधी साधे पूर्ण । यालागीं तो बाण लुब्धकें 
केला ॥ ३८६ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">भगवान्ज्ञातसर्वार्थ ईश्वरोऽपि तदन्यथा ।</font></p>
<p style="text-align:justify;margin:.0001pt;"><font face="Mangal">कर्तुं नैच्छत्‌ विप्रशापं कालरूप्यन्वमोदत ॥ 
२४ ॥</font></p>
<p style="text-align:justify;margin:.0001pt;"><font face="Mangal">इति श्रीमद्‍भा्गवते महापुराणे परमहंसायां संहितायां 
एकादशस्कन्धे प्रथमोऽध्यायः ॥ १ ॥</font></p>
<p style="text-align:justify;margin:.0001pt;"><font face="Mangal"> </font>&nbsp;</p>
<p style="text-align:justify;margin:.0001pt;"><font face="Mangal">कोणी न सांगतां हें पेखणें । जाणितलें सर्वज्ञें 
श्रीकृष्णें ।</font></p>
<p style="text-align:justify;margin:.0001pt;"><font face="Mangal">परी द्विजशापु अन्यथा करणें । हें निजमनें स्पर्शेना 
॥ ३८७ ॥</font></p>
<p style="text-align:justify;margin:.0001pt;"><font face="Mangal">म्हणाल हें नव्हेल त्यासी । पालटवेना द्विजशापासी 
।</font></p>
<p style="text-align:justify;margin:.0001pt;"><font face="Mangal">जो निमाल्या आणी गुरुपदासी । कृष्ण कळिकाळासी नियंता 
॥ ३८८ ॥</font></p>
<p style="text-align:justify;margin:.0001pt;"><font face="Mangal">पाडूनि कळिकाळाचे दांत । देवकीचे गतगर्भ आणीत ।
</font></p>
<p style="text-align:justify;margin:.0001pt;"><font face="Mangal">ईश्वरा ईश्वरु श्रीकृष्णनाथ । जाणे सर्वार्थनिजसिद्धी 
॥ ३८९ ॥</font></p>
<p style="text-align:justify;margin:.0001pt;"><font face="Mangal">निद्रा न मोडितां तिळभरी । मथुरा आणिली द्वारकेभीतरी 
।</font></p>
<p style="text-align:justify;margin:.0001pt;"><font face="Mangal">श्रीकृष्ण काय एक न करी । तोही ममता न धरी कुळाची 
॥ ३९० ॥</font></p>
<p style="text-align:justify;margin:.0001pt;"><font face="Mangal">निजकुळक्षयो जर्‍ही न आला । तर्‍ही अन्यथा न करी 
ब्राह्मणबोला ।</font></p>
<p style="text-align:justify;margin:.0001pt;"><font face="Mangal">ब्राह्मणें पांपरा जरी हाणितला । तो हृदयीं धरिला 
पदांकु ॥ ३९१ ॥</font></p>
<p style="text-align:justify;margin:.0001pt;"><font face="Mangal">तेंचि श्रीवत्सलांछन । सकळ भूषणां भूषण ।</font></p>
<p style="text-align:justify;margin:.0001pt;"><font face="Mangal">हृदयीं मिरवी श्रीकृष्ण । यालागी पूर्ण ब्रह्मण्यदेवो 
॥ ३९२ ॥</font></p>
<p style="text-align:justify;margin:.0001pt;"><font face="Mangal">श्रीकृष्ण शिरीं वंदी ब्राह्मण । अन्यथा न करी ब्राह्मणवचन 
।</font></p>
<p style="text-align:justify;margin:.0001pt;"><font face="Mangal">यालागीं ’ब्रह्मण्यदेवो’ पूर्ण । वेद बंदीजन वर्णिती 
॥ ३९३ ॥</font></p>
<p style="text-align:justify;margin:.0001pt;"><font face="Mangal">ब्राह्मणरूप स्वयें श्रीहरी । यालागीं ब्राह्मणांचा 
कैवारी ।</font></p>
<p style="text-align:justify;margin:.0001pt;"><font face="Mangal">कुळक्षयो जाहला जरी । तरी द्विजांवरी क्षोभेना 
॥ ३९४ ॥</font></p>
<p style="text-align:justify;margin:.0001pt;"><font face="Mangal">ऐकोनि ब्राह्मणांचा शापु । न धरी मोहाचा खटाटोपु 
।</font></p>
<p style="text-align:justify;margin:.0001pt;"><font face="Mangal">म्हणे सिद्धी गेला कृतसंकल्पु । कुलक्षयानुरूपु 
संतोषे ॥ ३९५ ॥</font></p>
<p style="text-align:justify;margin:.0001pt;"><font face="Mangal">यापरी श्रीगोविंदु । काळरूपी मानी आनंदु ।</font></p>
<p style="text-align:justify;margin:.0001pt;"><font face="Mangal">कुळक्षयाचा क्षितिबाधु । अल्पही संबंधु धरीना ॥ 
३९६ ॥</font></p>
<p style="text-align:justify;margin:.0001pt;"><font face="Mangal">पूर्ण संतोष श्रीकृष्णनाथा । पुढील अध्यायीं ज्ञानकथा 
।</font></p>
<p style="text-align:justify;margin:.0001pt;"><font face="Mangal">अतिरसाळ स्वानंदता । अवधान श्रोतां मज द्यावें 
॥ ३९७ ॥</font></p>
<p style="text-align:justify;margin:.0001pt;"><font face="Mangal">जेथें नारद आणि वसुदेवा । संवाद हो‍ईल सुहावा ।</font></p>
<p style="text-align:justify;margin:.0001pt;"><font face="Mangal">जनक आणि आर्षभदेवां । प्रश्नोत्तरीं जीवा स्वानंदु 
दाटे ॥ ३९८ ॥</font></p>
<p style="text-align:justify;margin:.0001pt;"><font face="Mangal">हे रसाळ ब्रह्मज्ञान मातु । चाखवीन निजपरमार्थु 
।</font></p>
<p style="text-align:justify;margin:.0001pt;"><font face="Mangal">एका जनार्दना विनवितु । श्रोते कृपा करितु अर्थावबोधें 
॥ ३९९ ॥</font></p>
<p style="text-align:justify;margin:.0001pt;"><font face="Mangal">इति श्रीमद्‍भावगवते महापुराणे एकादशस्कन्धे 
परमहंस संहितायां</font></p>
<p style="text-align:justify;margin:.0001pt;"><font face="Mangal">एकाकार टीकायां विप्रशापो नाम प्रथमोऽध्यायः ॥ 
१ ॥</font></p>
<p style="text-align:justify;margin:.0001pt;"><font face="Mangal">श्रीकृष्णार्पणमस्तु ॥ श्लोक ॥ २४ ॥ ओव्या ॥ ३९९ 
॥</font></p>
</body>

<!-- Mirrored from santeknath.org/eknathi bhagwat/adhyay 1.html by HTTrack Website Copier/3.x [XR&CO'2013], Tue, 04 Aug 2015 03:10:42 GMT -->
</html>
