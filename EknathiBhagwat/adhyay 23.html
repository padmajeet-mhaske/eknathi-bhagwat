<html>

<!-- Mirrored from santeknath.org/eknathi bhagwat/adhyay 2.html by HTTrack Website Copier/3.x [XR&CO'2013], Tue, 04 Aug 2015 03:10:45 GMT -->
<head>
<meta http-equiv="content-type" content="text/html; charset=utf-8" />
<link rel="stylesheet" href="https://maxcdn.bootstrapcdn.com/bootstrap/3.3.5/css/bootstrap.min.css">
<link href='http://fonts.googleapis.com/css?family=Amita:400|Glegoo:400&subset=devanagari,latin' rel='stylesheet' type='text/css'>
<link rel="stylesheet" type="text/css" media="print" href="style_print.css">
<link rel="stylesheet" type="text/css" media="screen" href="style_print.css">
<style type="text/css">
<!--
.style1 {font-weight: bold}
-->
</style>
</head>
<body  >
<article>
<h1>॥ श्री एकनाथी भागवत ॥ </h1>
<p><br/></p>
<h2>अध्याय तेविसावा</h2>
<p><br/></p>

<p>श्रीगणेशाय नमः ॥ श्रीकृष्णाय नमः ॥</p>
<p>ॐ नमो सद्‌गुरु विश्वरूप । विश्वा साबाह्य तूं चित्स्वरूप 
।</p>
<p>तुझें निर्धारितां रूप । तूं अरूपाव्यय ॥ १ ॥</p>
<p>चराचर जें सावेव । तें तुज अरूपाचे अवेव ।</p>
<p>जीवशीव हे तुझी माव । अद्वयवैभव पै तुझें ॥ २ ॥</p>
<p>घृतपुतळी दिसे साकार । घृतपणें ते निराकार ।</p>
<p>तैसा तूं अव्यय अक्षर । जगदाकार भाससी ॥ ३ ॥</p>
<p>ठसावलें जें दिसे जग । निर्धारितां तुझें अंग ।</p>
<p>अंग पाहतां तूं अनंग । अनंगाचा माग तुजमाजीं नाहीं 
॥ ४ ॥</p>
<p>देखिजे तें तूं नव्हसी । नव्हे तें तूंचि होसी ।</p>
<p>होणें न होणें नाहीं तुजपाशीं । ऐसा तूं जगासी जगद्‌गुरु 
॥ ५ ॥</p>
<p>शब्द तुजहोनियां दूरी । तूं शब्द सबाह्य अंतरीं 
।</p>
<p>बोलका तूं चराचरीं । वेदशास्त्रीं तूं वक्ता ॥ ६ 
॥</p>
<p>उंसापासून गोडी दिसे । उंसा सबाह्य गोडीचि असे ।
</p>
<p>गोडियेमाजीं ऊंस नसे । वेदांसी तुज तैसें सौजन्य 
॥ ७ ॥</p>
<p>वेदांचा वक्ता तूंचि होसी । वेदीं प्रतिपादिजे 
तुम्हांसी ।</p>
<p>शेखीं वेदांसी नाकळसी । निःशब्दवासी गुरुराया ॥ 
८ ॥</p>
<p>जेवीं कां निःशब्द अनाहतध्वनी । असे ध्वनिमात्रीं 
मिळूनी ।</p>
<p>तो अनाहत वाजविजे जनीं । ऐसें नाहीं कोणी वाजंत्र 
॥ ९ ॥</p>
<p>तेवीं तूं वेदाचा वक्ता । सकाळ शास्त्रां युक्तिदाता 
।</p>
<p>परी वेदशास्त्रार्थसंमता । तुज तत्त्वतां न बोलवे 
॥ १० ॥</p>
<p>म्हणों तूं केवळ निःशब्द । तंव निःशब्द आणि सशब्द 
।</p>
<p>हाही मायिक अनुवाद । तूं एवंविध न कळसी ॥ ११ ॥</p>
<p>तूं न कळसीचि तत्त्वतां । ऐशीया युक्तींचा तूंचि 
विज्ञाता ।</p>
<p>ज्ञाताचि हें जंव स्थापूं जातां । तंव अज्ञानता 
असेना ॥ १२ ॥</p>
<p>जेथ अज्ञानता नाहीं । तेथ ज्ञातेपण कैंचे कायी ।
</p>
<p>हो कां मुख्यत्वें नोवरी नाहीं । तैं नोवरी पाहीं 
म्हणे कोण ॥ १३ ॥</p>
<p>ज्ञाता ना अज्ञाता । तूं बोलता ना नबोलता ।</p>
<p>तूं बहु ना एकुलता । तुझी अलक्ष्यता लक्षेना ॥ १४ 
॥</p>
<p>तूं जगदाकार निःशब्द निर्विकार । तू निर्गुण निरहंकार 
।</p>
<p>हेंही म्हणतां पडे विचार । तूं जगदाकार जगदात्मा 
॥ १५ ॥</p>
<p>जगदाकारें तूं प्रसिद्ध । तेथ कोणाचें कोणा बाधे 
द्वंद्व ।</p>
<p>पर नाहीं मा परापराध । अतिविरुद्ध कोणासी ॥ १६ ॥</p>
<p>यापरी सद्‌गुरुनाथा । तुझे चरणीं द्वंद्वसमता ।
</p>
<p>तेणें समसाम्यें निजकथा । श्रीभगवता चालविसी ॥ 
१७ ॥</p>
<p>तेंचि श्रीभागवतीं । बाविसावे अध्याया‌अंतीं ।
</p>
<p>उद्धवें पुशिलें निजशांती । द्वंद्वसमाप्ति‌उपावो 
॥ १८ ॥</p>
<p>उद्धवें प्रश्न केला वाडा । जेणें ब्रह्मज्ञानाची 
पुरे चाड ।</p>
<p>तो श्रीशुकासी लागला गोड । तेणें पुरे कोड परीक्षितीचें 
॥ १९ ॥</p>
<p>ऐकोनि उद्धवाची प्रश्नोक्ती । शुक्र सुखावला आनंदस्फूर्ती 
।</p>
<p>तो म्हणे सावध परीक्षिती । तुष्टला श्रीपती उद्धवासी 
॥ २० ॥</p>
<p>ब्रह्मज्ञानाची निर्वाणस्थिती । ते जाण पां मुख्यत्वें 
शांती ।</p>
<p>ते उद्धवें पुशिली अतिप्रीतीं । तेणें श्रीपती 
संतोषला ॥ २१ ॥</p>
<p>तो शांति आणि निवृत्ती । सांगेल चौं अध्यायोक्ती 
।</p>
<p>ऐक राया परिक्षीती । ते मी तुजप्रती सांगेन ॥ २२ 
॥</p>
<p>ऐकें पांडवकुलदीपका । कौरवकुळीं कुलतिलका ।</p>
<p>तूं शांतीसी अधिकारी निका । निजात्मसुखा साधकू 
॥ २३ ॥</p>
<p>साधावया ब्रह्मप्राप्ती । तूं त्यक्तोदक श्रवणार्थीं 
।</p>
<p>यालागीं शांती आणि निवृत्ती । ऐक नृपती हरि सांगे 
॥ २४ ॥</p>
<p>तेविसावे अध्यायीं निरूपण । दुर्जनीं क्षोभविलें 
मन ।</p>
<p>त्या मनासी ये क्षमा पूर्ण । तेंचि श्रीकृष्ण सांगेल 
॥ २५ ॥</p>
<p>भिक्षुगीतसंरक्षण । तें मनोजयाचें लक्षण ।</p>
<p>प्रकृतिजयाचें निरूपण । सांगेल संपूर्ण चोविसावा 
॥ २६ ॥</p>
<p>सांगोनि त्रिविध त्रिगुण । परी लक्षविलें निजनिर्गुण 
।</p>
<p>हें गुण्जयाचें निरूपण सुलक्षण पंचविसावा ॥ २७ 
॥</p>
<p>सव्विसावा अध्यावो येथ । तो धडधडीत विरक्त ।</p>
<p>सांगोनियां ऐलगीत । स्त्रियादि सम्स्त विषयत्यागु 
॥ २८ ॥</p>
<p>गुण विषय प्रकृति मन । या चहूंचें समाधान ।चहूंचे 
समाधान ।</p>
<p>चहूं अध्यायीं विशद जाण । स्वमुखें श्रीकृष्ण सांगेल 
॥ २९ ॥</p>
<p>यापरी परीक्षितीस जाण । करोनियां सावधान ।</p>
<p>श्रीशुकयोगींद्र आपण । कथालक्षण निरूपी ॥ ३० ॥</p>
<blockquote>
<p><br/></p>

<cite><p>बादरायणीरुवाच-</p></cite>
<p>स एवमाशंसित उद्धवेन भागवतमुख्येन दाशार्हमुख्य 
।</p>
<p>सभाजयन्‌ भृत्यवचो मुकुन्दस्तमाबभाषे श्रवणीयवीर्यः 
॥ १ ॥</p>
<p><br/></p>
</blockquote>


<p>शुक म्हणे परीक्षिती । ऐकोनि उद्धवाची विनंती ।
</p>
<p>वचनें संतोषला श्रीपती । तो उद्धवाप्रती संबोधी 
॥ ३१ ॥</p>
<p>कोटी जन्मांतीं केवळ । द्विजत्वें पाविजे सक्तुळ 
।</p>
<p>हें माहापुण्याचें निजफळ । तेंचि निष्फळ हरिभक्तीविणें 
॥ ३२ ॥</p>
<p>सदा सफळ आंब्याचा रुख । त्यावरी उपजे कांवरुख ।</p>
<p>तो सफळींही निष्फळ देख । तैसे उत्तम लोक भजनेंवीण 
॥ ३३ ॥</p>
<p>ते स्थिति नाहीं उद्धवापासीं । उत्तम जन्म यादववंशीं 
।</p>
<p>सभासदता आल्याही हातासी । श्रीमदासी भुलेचिना ॥ 
३४ ॥</p>
<p>झालियाही राज्यसंपत्ती । जो विसंबेना भगवद्भक्ती 
।</p>
<p>भागवतमुख्यत्वाची प्राप्ती । त्यासीच निश्चितीं 
महाराजा ॥ ३५ ॥</p>
<p>सगुण सुंदर पतिव्रता । अनुकूळ मिळालिया कांता ।
</p>
<p>जो विसंबेना भगवत्पथा । भागवतमुख्यता त्या नांव 
॥ ३६ ॥</p>
<p>इंहीं गुणीं अतियुक्त । विवेकेंसी अतिविरक्त ।</p>
<p>श्रीकृष्णचरणीं अनुरक्त । मुख्य भागवत उद्धवू ॥ 
३७ ॥</p>
<p>वयें धनें जें श्रेष्ठपण । तें श्रेष्ठत्व अतिगौण 
।</p>
<p>भगवत्प्राप्ती ते श्रेष्ठ जाण । तेणें भाग्यें 
परिपूर्ण उद्धवू ॥ ३८ ॥</p>
<p>जो श्रीकृष्णचा विश्वासी । श्रीकृष्ण एकांत करी 
ज्यासी ।</p>
<p>गुण ज्ञान सांगे ज्यापाशीं । त्याच्या भाग्यासी 
केवीं वानूं ॥ ३९ ॥</p>
<p>परब्रह्म जें कां साक्षात । जें उद्धवासी झालें 
हस्तगत ।</p>
<p>त्याच्या बोलामाजीं वर्तत । भाग्यें भाग्यवंत तो 
एक ॥ ४० ॥</p>
<p>उद्धवभाग्य वानित वानित । शुक्र झाला सद्गदित ।
</p>
<p>स्वानंदें वोसंडला तेथ । ठेला तटस्थ महासुखें ॥ 
४१ ॥</p>
<p>उद्धवभाग्याचा उद्रेक । सांगतां वोसंडला श्रीशुक्त 
।</p>
<p>तें देखोनि करुनायक । जाहला आत्यंतिक विस्मित ॥ 
४२ ॥</p>
<p>ज्याचें निजभाग्य सांगतां । श्रीशुकासी होतसे अवस्था 
।</p>
<p>उद्धव भाग्याचा तत्त्वतां । मजही सर्वथा मानला 
॥ ४३ ॥</p>
<p>तंव शुक म्हणे रायासी । परम भाग्य तें उद्धवासीं 
।</p>
<p>तेणें विनवितां हृषीकेशी । वचनमात्रेंसीं तुष्टला 
॥ ४४ ॥</p>
<p>उद्धवासी शांतीची चाड । तो प्रश्न श्रीकृष्णांसी 
झाला गोड ।</p>
<p>त्यांचे पुरवावया कोड । निरूपण वाड सांगेल ॥ ४५ ॥
</p>
<p>परम शांतीचा अधिकारी । तूंचि एक निजनिर्धारीं ।
</p>
<p>ऐसें उद्धवप्रेमपुरस्करीं । शांति श्रीहरि सांगत 
॥ ४६ ॥</p>
<blockquote>
<p><br/></p>

<cite><p>श्रीभगवानुवाच-</p></cite>
<p>ब्रार्हस्पत्य स वै नात्र साधुर्वै दुर्जनेरितैः 
।</p>
<p>दुरुक्तैर्भिन्नमात्मानं यः समाधातुमीश्वरः ॥ 
२ ॥</p>
<p><br/></p>
</blockquote>


<p>उद्धवा तू जें बोलिलासी । मीही सत्य मानीं त्यासी 
।</p>
<p>दुर्जनीं केल्या अपमानासी । सहावया कोणासी शांत्ति 
नाहीं ॥ ४७ ॥</p>
<p>देव पादुका वाहती शिरसीं । मुख्य इंद्र लागे ज्याच्या 
पायांसीं ।</p>
<p>अष्ट महासिद्धि ज्याच्या दासी । ब्रह्मज्ञान ज्यपाशीं 
वचनांकित ॥ ४८ ॥</p>
<p>ऐसा देवगुरु बृहस्पती । त्याचा शिष्य तूं विवेकमूर्ती 
।</p>
<p>यालागीं शांतीच्या साधक युक्तीं । तूंचि निश्चितीं 
जाणसी ॥ ४९ ॥</p>
<p>शांति आकळावया उद्धवासी । आदरें सत्कारी हृषीकेशी 
।</p>
<p>अनुमोदूनि त्याचे बोलासी । शुद्ध शांतीसी हरि सांगे 
॥ ५० ॥</p>
<p>निंदा अवज्ञा हेळण । दुर्जनीं केलिया अपमान ।</p>
<p>हें साहे तो ईश्वर जाण । निजबोधें पूर्ण तो मद्रूप 
॥ ५१ ॥</p>
<p>ज्यासी सर्वभूतीं निजात्मता । दृढ बाणलीसे तत्त्वतां 
।</p>
<p>तो दुर्जनाचिया आघाता । साहे सर्वथा यथासुखें ॥ 
५२ ॥</p>
<p>जो स्वयें होय अवघें जग । त्यासी लागतां उपद्रव अनेग 
।</p>
<p>उठेना क्रोधाची लगबग । साहे अनद्वेग यथासुखें ॥ 
५३ ॥</p>
<p>निजांगीं लागतां निजकर । नुठी क्रोधद्वेषांचा उद्गार 
।</p>
<p>निजात्मता जो देखे चराचर । शांति त्याचें घर स्वयें 
रिघे ॥ ५४ ॥</p>
<p>उद्धवा ऐसा ज्यासी निजबोधू । त्यासी म्हणिजे सत्य 
साधू ।</p>
<p>तोचि साहे पराचा अपराधू । शांतिशुद्ध तो एक ॥ ५५ 
॥</p>
<p>नेणोनियां निजबोधातें । इतर जे सज्ञान ज्ञाते ।
</p>
<p>ते न साहती द्वंद्वातें । एक तूतें सांगेन ॥ ५६ ॥
</p>
<blockquote>
<p><br/></p>

<p>न तथा तप्यते विद्ध पुमान्बाणैः सुमर्मगैः ।</p>
<p>यथा तुदन्ति मर्मस्था ह्यसतां परुषेषवः ॥ ३ ॥</p>
<p><br/></p>
</blockquote>


<p>तिख्याचे अतितिख बाण । जेणें घायें होती विकळ प्राण 
।</p>
<p>त्याहूनि दुर्जनाचे वाग्बाण । अधिक जाण रुपती ॥ 
५७ ॥</p>
<p>लोहाचे बाण जेथ लागती । तेचि अंगें व्यथित होती ।
</p>
<p>परी वाग्बाणांची अधिक शक्ती । घायें भेदिती पूर्वज 
॥ ५८ ॥</p>
<p>लोहबाणाचे लागलिया घाये । ते पानपाल्या व्यथा जाये 
।</p>
<p>परी वाग्बाण रुपल्या पाहें । तें शल्य राहे जन्मांत 
॥ ५९ ॥</p>
<p>वर्मस्पर्शाचें बासटें जाण । विंधितां निंदेचे 
वाग्बाण ।</p>
<p>तेणें भेदितांचि अंतःकरण । सर्वांगीं पूर्ण भडका 
उठी ॥ ६० ॥</p>
<p>दुर्जनाचिया दुरुक्ती । अपमानाची उद्धती ।</p>
<p>साहावयालागीं शांती । नव्हे निश्चितीं प्राकृतां 
॥ ६१ ॥</p>
<p>ऐशिया रीतीं यथोचित । उद्धवाचें मनोगत ।</p>
<p>संलक्षूनि श्रीकृष्णनाथ । शांतीचा निश्चितार्थ 
सांगों पाहे ॥ ६२ ॥</p>
<p>पूर्वीं सांगीतलें निजशांतीसी । वेगीं साधीं म्हणे 
उद्धवासी ।</p>
<p>ते अटक वाटेल तयासी । अतिसंकोचासी पावेल ॥ ६३ ॥</p>
<p>होतें उद्धवाचे मानासीं । हे शांति असाध्य सर्वांसी 
।</p>
<p>जाणोनियां हृषीकेशी । सांगे इतिहासेंसीं भिक्षुगीत 
॥ ६४ ॥</p>
<blockquote>
<p><br/></p>

<p>कथयन्ति महत्पुण्यमितिहासमिहोद्धव ।</p>
<p>तमहं वर्णयिष्याचि निबोध सुसमाहितः ॥ ४ ॥</p>
<p><br/></p>
</blockquote>


<p>अशांतिक्षोभाचे चित्तमळ । क्षाळावया जी तत्काळ 
।</p>
<p>इतिहासगंगा केवळ । अतिनिर्मळ कृष्णोक्ति ॥ ६५ ॥
</p>
<p>श्रीकृष्णवदनब्रह्माद्रीं । श्रीभागवत‌औदुंबरीं 
।</p>
<p>जन्मली शांतिगोदावरी । निजमूळाकारीं निर्मळ ॥ ६६ 
॥</p>
<p>ते गुप्त ओघें नारदगती । उद्धवगंगाद्वारीं व्यासोक्ती 
।</p>
<p>तेचि शुकमुखकुशावर्तीं । प्रकटे अवचितीं पवित्रपणें 
॥ ६७ ॥</p>
<p>तया पवित्र ओघाचिये गती । श्रद्धाधृती समरसे भक्ती 
।</p>
<p>त्याचि अरुणा वरुणा सरस्वती । हे संगमप्राप्ती 
जेथ होय ॥ ६८ ॥</p>
<p>तेणें सांतिगंगेची स्थिती । भरूनि उथळे अति‌उन्नती 
।</p>
<p>तेथ श्रवणार्थी बुडी देती । ते पवित्र होती निजक्षमा 
॥ ६९ ॥</p>
<p>ते शांतिगंगा अतिविख्यात । उद्धव करावया पुनीत 
।</p>
<p>प्रकट करी श्रीकृष्णनाथ । भिक्षुगीतविन्यासें 
॥ ७० ॥</p>
<blockquote>
<p><br/></p>

<p>केनचिद्भिक्षुणा गीतं परिभूतेन दुर्जनैः ।</p>
<p>स्मरता धृतियुक्तेन विपाकं निजकर्मणाम्‌ ॥ ५ ॥</p>
<p><br/></p>
</blockquote>


<p>उद्धवा कोणी एक संन्यासी । दुर्जनैः उपद्रवितां 
त्यासी ।</p>
<p>म्हणे क्षयो होय दुष्टकर्मासी । येणें संतोषें 
मानसीं क्षमावंत ॥ ७१ ॥</p>
<p>आपुलें अंगींचे मळ । पुढिलीं क्षाळितां सकळ ।</p>
<p>जो क्रोधेंसीं करी तळमळ । तो मूर्ख केवळ आत्मघाते 
॥ ७२ ॥</p>
<p>लोक म्हणती ज्यासी दुर्जन । संन्यासी म्हणे ते माझे 
स्वजन ।</p>
<p>माझे दोषांचें निर्दळण । यांचोनि धर्में जाण होतसे 
॥ ७३ ॥</p>
<p>संमुख कोणी निंदा करिती । तेणें अत्यंत सुखावे चित्तीं 
।</p>
<p>म्हणे मज तुष्टला श्रीपती । पापाची निष्कृती सहजें 
होय ॥ ७४ ॥</p>
<p>ऐसोनि विवेकें तत्त्वतां । शांतीसी ढळो नेदी सर्वथा 
।</p>
<p>चढोनि निजधैर्याचे माथां । गातिली गाथा ते ऐक ॥ ७५ 
॥</p>
<p>उद्धवासी म्हणे श्रीकृष्णनाथ । ये अर्थीं हो‌ईं 
सावचित्त ।</p>
<p>अतिलोभी तो अतिविरिक्त । झाला तो वृत्तांत सांगेन 
॥ ७६ ॥</p>
<blockquote>
<p><br/></p>

<p>अवन्तिषु द्विजः कश्चिदासीदाढ्यतमः श्रिया ।</p>
<p>वार्तावृत्तिः कदर्यस्तु कामी लुब्धोऽतिकोपनः 
॥ ६ ॥</p>
<p><br/></p>
</blockquote>


<p>मालवदेशीं अवंतिनगरीं । तेथ ब्राह्मण वसे गृहद्वारीं 
।</p>
<p>कृषिवाणिज्यवृत्तिवरी । जीविका करी निंरतर ॥ ७७ 
॥</p>
<p>गांठीं धनधान्यसमृद्धी । अमर्याद द्रव्यसिद्धी 
।</p>
<p>परी अतिशयें कृपणबुद्धी । पोटाही त्रिशुद्धी न 
खाय ॥ ७८ ॥</p>
<p>पोटा सदा खाय कदत्र । तेहीं नाहीं उदरपूर्ण ।</p>
<p>तेथ स्त्रीपुत्रादि दासीजन । जठरतर्पण न पावती 
॥ ७९ ॥</p>
<p>न करी नित्यनैमित्य । स्वप्नीं नेणे धर्मकृत्य 
।</p>
<p>देव ब्राह्मण अतिथी येथ । सदा जात पराङ्मुख ॥ ८० 
॥</p>
<p>कवडी एक लाभू पाहे । तैं मातापित्यांचें श्राद्ध 
आहे ।</p>
<p>तें सांडूनि अंत्यजगृहा जाये । न मनी भये स्पर्शाचें 
॥ ८१ ॥</p>
<p>मी उत्तम हा हीनवर्ण । हे धनलोभें गिळी आठवण ।</p>
<p>हाता येतां देखोनि धन । स्वीकारी अन्न पतिताचें 
॥ ८२ ॥</p>
<p>धनकामासाठीं देख । न मनी पाप महादोख ।</p>
<p>कवडीच्या लोभें केला मूर्ख । नाठवे नरकमहापातू 
॥ ८३ ॥</p>
<p>यापरी तो कर्मभ्रष्ट । अकर्म करी क्रियानष्ट ।</p>
<p>अतिवंचक महाशठ । केवळ नष्ट धनलोभी ॥ ८४ ॥</p>
<p>त्या धनलाभाचा अवरोधू । होतां देखोनि खवळे क्रोधू 
।</p>
<p>गोहत्यादि ब्रह्मवधू । करावया सिद्धू स्वयें होय 
॥ ८५ ॥</p>
<p>धनकामीं क्रोधाची वस्ती । धनापाशीं पापें असती 
।</p>
<p>धनलोभीं ज्याची स्थिती । कदर्यवृत्ती त्या नांव 
॥ ८६ ॥</p>
<p>ऐसें धन सांचिलें फाडोवाडें । त्याचाही व्यय जैं 
करणें पडे ।</p>
<p>तैं प्राणांताचि ये‌ऊनि घडे । विचार पुढें असेना 
॥ ८७ ॥</p>
<p>वानराचे गाळींचे चणे । हाता न येती जितां प्राणें 
।</p>
<p>तैसा द्रव्याचा व्ययो करणें । तेंचि मरणें कदर्या 
॥ ८८ ॥</p>
<blockquote>
<p><br/></p>

<p>ज्ञातयोऽतिथयस्तस्य वाङ्मात्रेणापि नार्चिताः 
।</p>
<p>शुन्यावसथ आत्मापि काले कामैरनर्चितः ॥ ७ ॥</p>
<p><br/></p>
</blockquote>


<p>घरींचा भात वेंचेल कांहीं । यालागीं वैश्वदेव करणें 
नाहीं ।</p>
<p>तेथ अतिथि आलिया पाहीं । कोणे समयीं कोण पूजी ॥ ८९ 
॥</p>
<p>अतिथि आलिया जाण । ऐसे बोल बोले आपण ।</p>
<p>जे वचनमात्रें जाती प्राण । त्यासी मागे कोण अन्नोदक 
॥ ९० ॥</p>
<p>देखोनि त्याचिया घरासी । ब्रह्मचारी नित्य उदासी 
।</p>
<p>आशा त्यजिली संन्यासीं । जेवीं राजहंसीं गोमय ॥ 
९१ ॥</p>
<p>भिकारीं सांडिलें त्याचें द्वार । अतिथीं डावलिलें 
निरंतर ।</p>
<p>पाहुणा दूरी पाहे बिढार । निराशी पितर सर्वदा ॥ ९२ 
॥</p>
<p>दारा न ये कोरान्नकर । घर सांडूनि गेले उंदिर ।</p>
<p>का‌उळीं वोसंडिलें तें घर । चिडियां साचार न मिळे 
दाणा ॥ ९३ ॥</p>
<p>मुंग्यांसी पडे नित्य लंघन । तिंही धरिलें बिढार 
आन ।</p>
<p>पोटा ना खाय जो आपण । तेथ कथा कोण इतरांची ॥ ९४ ॥</p>
<p>अत्यंत भूक लगल्या पोटीं । चणेही न खाय जगजेठी ।</p>
<p>तेथ कायसी सेवकांची गोठी । कावलीं पोटीं स्त्रीपुत्रें 
॥ ९५ ॥</p>
<p>जैं वमन घडे त्यासी । तैं न करी फळाहारासी ।</p>
<p>अधिक वेंचू कोण सोशी । यालागीं उपवासी स्वयें पडे 
॥ ९६ ॥</p>
<p>तेथ कुळगुरूचा सन्मान । कुळधर्म गोत्रभोजन ।</p>
<p>व्याही जांव‌ई यांचा मान । धनलोभी जाण कदा न करी 
॥ ९७ ॥</p>
<p>ऋतुकाळें फळें येती पूर्ण । त्यांसी दृष्टिभेटी 
हाटीं जाण ।</p>
<p>परी जिव्हेसी आलिंगन । प्राणांतीं आपण हों नेदी 
॥ ९८ ॥</p>
<p>मातेचें स्तनपान सेविलें । तेंचि क्षीर रसना चाखिलें 
।</p>
<p>पुढें दूधचि वर्जिलें । व्रत धरिलें धनलोभें ॥ ९९ 
॥</p>
<p>तस रसनेचें माहेर । तेणेंवीण ते गादली थोर ।</p>
<p>धनलोभ अतिनिष्ठुर । करितां करकर भेटों नेदी ॥ १०० 
॥</p>
<p>वस्त्रें मळकीं अतिजीर्ण । मस्तक सदा मलिन ।</p>
<p>मुखीं वास निघती जाण । स्वप्नींही पान न खाय ॥ १ ॥
</p>
<p>सण वार दिवाळी दसरा । तैं जुने जोंधळे धाडी घरा ।
</p>
<p>अन्नेंविण पीडी लेंकुरां । कदर्यु खरा या नांव ॥ 
२ ॥</p>
<p>धनलोभी धर्महीन । देखोनि कदर्युवर्तन ।</p>
<p>विमुख झाले स्वजन । तेंचि निरूपण हरि सांगे ॥ ३ ॥
</p>
<blockquote>
<p><br/></p>

<p>दुःशीलस्य कदर्यस्य द्रुह्यन्ते पुत्रबान्धवाः 
।</p>
<p>दारा दुहितरो भृत्या विषण्णा नाचरन्‌ प्रियम्‌ 
॥ ८ ॥</p>
<p><br/></p>
</blockquote>


<p>नाहीं स्वधर्मीं निजशीळ । दानधर्म खुडी सकळ ।</p>
<p>अत्यंत धनलोभी केवळ । त्यासी दुःशीळ बोलिजे ॥ ४ ॥
</p>
<p>अन्ना‌आच्छादनेंवीण । कुटुंबेंसहित आपण ।</p>
<p>जो कदर्थवी निजप्राण । कदर्यु पूर्ण त्या नांव ॥ 
५ ॥</p>
<p>कदर्यु नरासी तंव देख । मुख स्त्री होय विमुख ।</p>
<p>स्वजन आणि सेवक ।पुत्रही पराङ्मुख होती त्यासी 
॥ ६ ॥</p>
<p>आपले जे कां सखे बंधू । तेही करूं लागती विरोधू ।
</p>
<p>द्रव्यविभागाचा संबंधू । कलह सुबद्धू आरंभे ॥ ७ 
॥</p>
<p>गांठीं असोनि अमित धन । न करी माहेरसणबोळवण ।</p>
<p>कन्या क्षोभोनियां जाण । शाप दारुण त्या देती ॥ ८ 
॥</p>
<p>गोत्रज सदा चिंतित । हा मरे तैं जेवूं दूधभात ।</p>
<p>आप्त ते झाले अनाप्त । अवघे अनहित वांछिती ॥ ९ ॥</p>
<p>जयाचिया द्रव्यासी जाण । नाहीं धर्माचें संरक्षण 
।</p>
<p>तें काळेंचि होय क्षीण । तेंचि लक्षण हरि सांगे ॥ 
११० ॥</p>
<blockquote>
<p><br/></p>

<p>तस्यैंव यक्षवित्तस्य च्युतस्योभयलोकतः ।</p>
<p>धर्मकामविहीनस्य चिक्रुधुः पञ्चभागिनः ॥ ९ ॥</p>
<p><br/></p>
</blockquote>


<p>खाय ना जेवी ना लावी हात । ठेव्यापाशीं जैसें भूत 
।</p>
<p>तैंसे याचें यक्षवित्त । असे राखत ग्रहो जैसा ॥ ११ 
॥</p>
<p>केवळ धर्मकामरहित । धनलोभी जैसें भूत ।</p>
<p>त्या नांव बोलिजे यक्षवित्त । जीवाहून आप्त अर्थ 
मानी ॥ १२ ॥</p>
<p>स्वशरीरीं भोग नाहीं जाण । तेणें इहलोक झाला शून्य 
।</p>
<p>नाहीं स्वधर्मकर्म पंचयज्ञ । परलोक शून्य तेणें 
झाला ॥ १३ ॥</p>
<p>यज्ञाचे पंच विभागी । यज्ञभाग न पवे त्यांलागीं 
।</p>
<p>ते कोपोनियां पंचविभागीं । वित्तनाशालागीं उद्यत 
॥ १४ ॥</p>
<p>पावोनि ब्राह्मणजन्म वरिष्ठ । धनलोभें स्वधर्मनष्ट 
।</p>
<p>तो होय उभय लोकीं भ्रष्ट । पावे कष्ट कृपणत्वें ॥ 
१५ ॥</p>
<p>करितां अति‌आयास । जोडला अर्थ बहुवस ।</p>
<p>त्यासी अधर्में आला नाश । तोही विलास हरि सांगे ॥ 
१६ ॥</p>
<blockquote>
<p><br/></p>

<p>तदवध्यानविस्त्रस्तपुण्यस्कन्धस्य भूरिद ।</p>
<p>अर्थोऽप्यगच्छन्निधनं बह्वायासपरिश्रमः ॥ १० 
॥</p>
<p><br/></p>
</blockquote>


<p>पंचयज्ञदेवता सकळ । येणें उपेक्षिल्या केवळ ।</p>
<p>तिंहीं द्रव्यलाभाचें मूळ । पुण्यक्षयें तत्त्काळ 
छेदिलें ॥ १७ ॥</p>
<p>द्रव्यप्राप्तिपुण्यदिवाकर । अस्तमाना गेला तो 
भास्कर ।</p>
<p>मग द्रव्यलाभाचा अंधकार । अधर्में थोर दाटला ॥ १८ 
॥</p>
<p>प्रयासें संचिली संपत्ती । तिसी अधर्मांधराची ये 
राती ।</p>
<p>क्षोभल्या पंचधा यज्ञमूर्ती । पंचधा पावती महानाश 
॥ १९ ॥</p>
<p>जो सुखी न करी कुंटुंबालागीं । जो निजात्मा निववीना 
नाना भोगीं ।</p>
<p>जो द्रव्य न वेंची धर्मालागीं । त्यसी पंचविभागी 
ऊठती ॥ १२० ॥</p>
<p>दायाद चोर राजा आगी । अधर्में रोग संचरे अंगीं ।</p>
<p>हे पांचजण विभागी । द्रव्यनाशालागीं पावती ॥ २१ 
॥</p>
<p>नाहीं द्विजपूजा श्रद्धायुक्त । नाहीं लौकिकक्रिया 
उचित ।</p>
<p>नाहीं दानादि धर्म वेदोक्त । द्रव्यक्षयो तेथ आवश्यक 
॥ २२ ॥</p>
<p>जेथ नाहीं वडिलांसी सन्मान । जेथ नाहीं पंचमहायज्ञ 
।</p>
<p>जेथ गुरूसीं करी अभिमान । तेथ क्षयो जाण उद्धवा ॥ 
२३ ॥</p>
<p>ज्यांसी परांचा द्वेष सदा । जे बोलती परापवादा ।
</p>
<p>जे चढती धनगर्वमदा । तेथ क्षयो सदा उद्धवा ॥ २४ ॥
</p>
<p>त्याच द्रव्यक्षयाचें लक्षण । ग्रंथाधारीं निरूपण 
।</p>
<p>स्वयें सांगताहे श्रीकृष्ण । दयाळू पूर्ण निजभक्तां 
॥ २५ ॥</p>
<blockquote>
<p><br/></p>

<p>ज्ञातयो जगृहुः किश्चित्‌ किश्चिद्दस्यव उद्धव 
।</p>
<p>दैवतः कालतः किश्चिद्बह्यबन्धोर्नृपार्थिवात्‌ 
॥ ११ ॥</p>
<p><br/></p>
</blockquote>


<p>स्त्री पुत्र हो‌ऊनि एक । तिंही ठेवा नेला कित्येक 
।</p>
<p>गोत्रज मिळोनि सकळिक । बलात्कारें देख वांटा नेला 
॥ २६ ॥</p>
<p>चोरीं फोडोनियां घर । काढूनि नेलें भांडार ।</p>
<p>आगी लागोनियां घर । वस्तु अपार जळाल्या ॥ २७ ॥</p>
<p>हिंसाळ्यानें गेलें शेत । प्रवर्त बुडाला जेथींचा 
तेथ ।</p>
<p>विश्वासू ठेवा घे‌ऊनि जात । खतखूत हारपलें ॥ २८ ॥
</p>
<p>भांडीं ठेविला कापूर उडे । समुद्रामाजीं तारूं 
बुडे ।</p>
<p>पातिकरावरी घाला पडे । चहूंकडे अपावो ॥ २१ ॥</p>
<p>ठक ये‌ऊनि एकांतीं । मुलाम्याचीं नाणीं देती ।</p>
<p>धनलोभाचे काकुळती । हातींची संपत्ती त्यांसी दे 
॥ १३० ॥</p>
<p>स्वचक्रपरचक्रविरोधधाडी । खणती लावूनि घर फोडी 
।</p>
<p>तळघरींचे ठेवे काढी । भरोनि कावडी धन नेती ॥ ३१ ॥
</p>
<p>पाणी रिघे पेंवा‌आंत । तेणें धान्य नासे समस्त ।
</p>
<p>धटू झोंबोनि हरी शेत । दैवहत तो झाला ॥ ३२ ॥</p>
<p>गोठणीं सेणयां रोगू पडे । निमाले गायीम्हशींचे 
वाडे ।</p>
<p>उधारें नेले ठाणबंदी घोडे । तो रणीं म्हायुद्धीं 
॥ ३३ ॥</p>
<p>भूमिनिक्षेप जे करूं जाती । ते आपणियाकडे धूळी ओढिती 
।</p>
<p>तेथ घालूनि निजसंपत्ती । तोंडीं माती स्वयें घाली 
॥ ३४ ॥</p>
<p>बुद्धि सांगती वाड । येथूनि तोंडीं घाला दगड ।</p>
<p>ऐसे ठेवे बुजिले दृढ । त्याची चाड धरूं गेला ॥ ३५ 
॥</p>
<p>ठेवे ठेविले जे अनेक । ते पृथ्वीनें गिळिले निःशेख 
।</p>
<p>भाग्य झालें जैं विमुख । झाले अनोळख ते ठाय ॥ ३६ ॥
</p>
<p>अधर्में अदृष्ट झालें क्षीण । विपरीत देहींचें 
चिन्ह ।</p>
<p>पालटला निजवर्ण । ब्राह्मणपण लक्षेना ॥ ३७ ॥</p>
<p>देखे तो पुसे ज्ञाति कोण । तो सांगे जरी मी ब्राह्मण 
।</p>
<p>ऐक त्याचें न मनी मन । वर्णाग्रपण मावळलें ॥ ३८ ॥
</p>
<p>एवं निःशेष नासलें धन । ब्रह्मवर्चस्व गेलें जाण 
।</p>
<p>म्लानवदन हीनदीन । खेदखिन्न अतिदुःखी ॥ ३९ ॥</p>
<blockquote>
<p><br/></p>

<p>स एवं द्रविणे नष्टे धर्मकामविवर्जित ।</p>
<p>उपेक्षितश्च स्वजनैश्चिन्तामाप दुरत्ययाम्‌ ॥ 
१२ ॥</p>
<p><br/></p>
</blockquote>


<p>गेलें शेत निमाली कुळवाडी । घर पाडिलें परचक्रधाडीं 
।</p>
<p>धन नासलें नाहीं कवडी । अधर्माचें जोडी हे दशा ॥ 
१४० ॥</p>
<p>नाहीं स्वधर्मकर्म ना दान । विहित भोग न करी आपण 
।</p>
<p>त्या धनलोभ्याचें नासलें धन । जेवीं कां स्वप्न 
रंकाचें ॥ ४१ ॥</p>
<p>दैव झालें पराङ्मुख । त्या हतभाग्याची दशा देख ।
</p>
<p>स्त्रीपुत्रें झालीं विमुख । तिंहीं निःशेख दवडिला 
॥ ४२ ॥</p>
<p>ऐक धनलोभाच्या ठायीं । इष्ट मित्र पूर्वींचि नाहीं 
।</p>
<p>गोत्रजांसी त्याचें सुख कायी । दवडिला पाहीं उपेक्षितू 
॥ ४३ ॥</p>
<p>निंदा प्रत्यक्ष करिती लोक । रांडा पोरें थुंकती 
देख ।</p>
<p>खावया नाहीं निःशेख । मागतां भीक मिळेना ॥ ४४ ॥</p>
<p>भिकेलागीं जेथ जेथ गेला । म्हणती काळमुखा येथें 
कां आला ।</p>
<p>होता धनलोभें भुलला । भला नागविला ईश्वरें ॥ ४५ ॥
</p>
<p>यापरी धिक्कारिती लोक । धन जा‌ऊनि झाला रंक ।</p>
<p>चिंतावर्तीं पडला देख । द्‌ःखें महादुःख पावला 
॥ ४६ ॥</p>
<blockquote>
<p><br/></p>

<p>तस्यैवं ध्यायतो दीर्घं नष्टरायस्तपस्विनः ।</p>
<p>खिद्यतो बाष्पकण्ठस्य निर्वेदः सुमहानभूत्‌ ॥ 
१३ ॥</p>
<p><br/></p>
</blockquote>


<p>धनलोभ्याचें गेलें धन । धनासवें न वचेचि आठवण ।</p>
<p>तें आठवतां फुटताहे मन । तळमळी जाण अतिदुःखें ॥ ४७ 
॥</p>
<p>कांटा रुतल्या भुजंगकपाळीं । पुच्छ तुटल्या सापसुरळी 
।</p>
<p>हो कां जळावेगळी मासोळी । तैसा तळमळी अतिदुःखें 
॥ ४८ ॥</p>
<p>मनें आठवितांचि धन । हृदयीं चालिलें स्फुंदन ।</p>
<p>अश्रुधारा स्त्रवती नयन । मूर्च्छापन्न क्षणक्षणां 
॥ ४९ ॥</p>
<p>पोटीं दुःखें अति चरफडे । धाय मोकलूनियां रडे ।</p>
<p>उठे बैसे पाहे पडे । लोळे गडबडे आरडत ॥ १५० ॥</p>
<p>मग म्हणे रे कटकटा । झालें एक वेळ करंटा ।</p>
<p>अहा विधातया दुष्टा । काय अदृष्टा लिहिलेंसी ॥ ५१ 
॥</p>
<p>मज ठावो नाही कोणीकडे । विचार संभवेना पुढें ।</p>
<p>अतिदुःख आलें जी रोकडें । तेणें विचारें रडे महादुःखी 
॥ ५२ ॥</p>
<p>हें अल्पदुःख पावलों येथें । पुढें थोर दुःख आहे 
मातें ।</p>
<p>यम दंडील निष्ठर घातें । कोण तेथें सोडवी ॥ ५३ ॥</p>
<p>म्यां नाहीं दीधलें दान । मी नाहीं स्मरलों नारायण 
।</p>
<p>मज येती नरक दारुण । तेथ कोण सोडवी ॥ ५४ ॥</p>
<p>म्यां नाहीं केले पंचमहायज्ञ । नाहीं दीधलें अतिथींसी 
अन्न ।</p>
<p>नाहीं केलें पितृतर्पण । माझे दुःख कोण निवारी ॥ 
५५ ॥</p>
<p>म्यां नाहीं केली द्विजपूजा । नाहीं भजलों अधोक्षजा 
।</p>
<p>नाहीं वंदिले वैष्णवरजा । माझे दुःखसमाजा कोण नाशी 
॥ ५६ ॥</p>
<p>मी सर्वथा अकर्मकाती । बुडालों अघोरीं ।</p>
<p>धांव पाव गा श्रीहरी । मज उद्धरीं दीनातें ॥ ५७ ॥
</p>
<p>कृष्णा माधवा मुरारी । अच्युता अनंता श्रीहरी ।
</p>
<p>गरुडध्वजा गोवर्धनधारी । मज उद्धरीं दीनातें ॥ 
५८ ॥</p>
<p>तुवां रक्षिलें प्रल्हादासी । अंबरीषासी गर्भवासीं 
।</p>
<p>उदरीं राखिलें परीक्षितीसी । तैसें मज दीनासी उद्धरीं 
॥ ५९ ॥</p>
<p>तुवां तारिलें अहल्येसी । उद्धरिलें नष्टा अजामिळासी 
।</p>
<p>उडी घातली गजेंद्रासी । तेणें वेगेंसी मज तारीं 
॥ १६० ॥</p>
<p>महादोषांची श्रेणी । नामें तारिली कुंटिणी ।</p>
<p>तेणें लाघवें चक्रपाणी । मज दुष्टालागोनी उद्धरीं 
॥ ६१ ॥</p>
<p>जळो जळो हा धनकाम । गेलें वृथा माझें जन्म ।</p>
<p>फुकाचें जें रामनाम । तें मी अधम न म्हणेंचि ॥ ६२ 
॥</p>
<p>रामनामाच्या प्रतापासाठीं । जळती म्हापापांच्या 
कोटी ।</p>
<p>थोर अधम मी एक सृष्टीं । नाम वाक्पुटीं न म्हणेंचि 
॥ ६३ ॥</p>
<p>ऐसा मानोनि अपराध । अनुतापें करितां खेद ।</p>
<p>उपजला अतिनिर्वेद । तेंचि गोविंद स्वयें सांगे 
॥ ६४ ॥</p>
<blockquote>
<p><br/></p>

<p>स चाहेदमहो कष्टं वृथाऽऽत्मा मेऽनुतापितः ।</p>
<p>न धर्माय न कामाय यस्यार्थायास ईदृशः ॥ १४ ॥</p>
<p><br/></p>
</blockquote>


<p>हात चुरूनि म्हणे कटकटा । ब्राह्मणदेहो मोक्षाचा 
वांटा ।</p>
<p>तो लाहोनि मी अतिकरंटा । धनलोभचेष्टा नाडलों ॥ ६५ 
॥</p>
<p>जेणें देहें लाभे मोक्षसुख । त्या देहासी म्यां 
दीधलें दुःख ।</p>
<p>धनलोभी मी परम मूर्ख । मज‌ऐसा आणिक असेना ॥ ६६ ॥</p>
<p>न वेंचितां धर्मकामासी । अर्थ जोडिला सायासीं ।
</p>
<p>त्या अर्थाची दशा ऐसी । अतिदुःखेंसीं मज फळला ॥ ६७ 
॥</p>
<p>बाप धनलोभाचें कवतिक । नाही इहलोक ना परलोक ।</p>
<p>थितें अंतरले मोक्षसुख । भोगवी नरक अनिवार ॥ ६८ ॥
</p>
<p>देखें ज्या नरकाचे ठायीं । आकल्प बुडतां ठावो नाहीं 
।</p>
<p>धनलोभ घाली तैसें ठायीं । तें म्यां नरदेहीं जोडिलें 
॥ ६९ ॥</p>
<p>जो जन्मला ब्राह्मणदेहीं । तो पूज्य होय लोकीं तिहीं 
।</p>
<p>मोक्ष लागे त्याच्या पायीं । म्यां अभाग्यें तोही 
नाशिला ॥ १७० ॥</p>
<p>लोभें जें धन संचिलें । तें निःशेष नासोनि गेलें 
।</p>
<p>परी मजलागीं अतिदुःखी केलें । बांधोनि दीधलें महानरका 
॥ ७१ ॥</p>
<p>उत्तम देहो झाला प्राप्त । तो धनलोभें केला व्यर्थ 
।</p>
<p>आयुष्य गेलें हातोहात । अतिसंतप्त अनुतापें ॥ ७२ 
॥</p>
<p>धनलोभींचे अचाट । वृथा गेले माझे कष्ट ।</p>
<p>वैराग्य उपजलें उद्भट । अतिचोखट सविवेक ॥ ७३ ॥</p>
<p>धनलोभी जो कां नर । तो सकल दुःखांचें भांडार ।</p>
<p>धनबद्धक तो पामर । स्वमुखें साचार निंदीत ॥ ७४ ॥</p>
<blockquote>
<p><br/></p>

<p>प्रायेणार्थाः कदर्याणां न सुखाय कदाचन ।</p>
<p>इह चात्मोपतापाय मृतस्य नरकाय च ॥ १५ ॥</p>
<p><br/></p>
</blockquote>


<p>प्रायशा जे धनबद्धक । त्यांसी इहलोकीं नाहीं सुख 
।</p>
<p>धनरक्षणीं अतिदुःख । तें जातां देख प्राणान्त ॥ 
७५ ॥</p>
<p>धनागमनीं अतिकष्ट । धनरक्षणीं कलह श्रेष्ठ ।</p>
<p>धननाशें होय हृदयस्फोट । इहलोकीं कष्ट धनलोभ्या 
॥ ७७ ॥</p>
<p>जो धर्म करीन स्वयें न खाये । जो मजसारिखा कदर्यु 
होये ।</p>
<p>त्यासी चढतें वाढतें दुःख पाहें । नाहीं सुखसोये 
कदर्या ॥ ७८ ॥</p>
<p>लोभाची वस्ती जिये ठायीं । तेथ स्वप्नींही सुख नाहीं 
।</p>
<p>लोभ अतिशयें निंद्य पाहीं । तें आपण स्वमुखेंही 
सांगत ॥ ७९ ॥</p>
<blockquote>
<p><br/></p>

<p>यशो यशस्विनां शुद्धं श्लाघा ये गुणिनां गुणाः 
।</p>
<p>लोभः स्वलोऽपि तान्‌ हन्ति श्वित्रो रूपमिवेप्सितम्‌ 
॥ १६ ॥</p>
<p><br/></p>
</blockquote>


<p>रणीं पडतां मुख्य धुरेसी । जो अंगें विभांडी त्या 
रणासी ।</p>
<p>खांदीं वा‌ऊनि आणी रायासी । येवढी कीर्ति ज्यासी 
जोडली ॥ १८० ॥</p>
<p>लोभ संचरोनि त्यापाशीं । एक शेत मागवी रायासी ।</p>
<p>तेचि अपकीर्ति होय त्यासी । जग उपहासी मूर्खत्वा 
॥ ८१ ॥</p>
<p>त्यासी न मागतां राजा जाण । करूं पाहे आपणासमान ।
</p>
<p>त्यासी लोभें आणोनि नागवण । मूर्खपण स्थापिलें 
॥ ८२ ॥</p>
<p>स्वयें करितां कन्यादान । सकळ कुळ होय पावन ।</p>
<p>तेथेंही लोभें घेतां धन । अधःपतन धनलोभिया ॥ ८३ ॥
</p>
<p>दाता दे‌ऊनियां दान । दानप्रसंगें उपार्जी धन ।
</p>
<p>तेंचि दात्यासी दूषण । लोभ लांछन दानासी ॥ ८४ ॥</p>
<p>वेदशास्त्रें करूनि पठण । पंडित झाले अतिसज्ञान 
।</p>
<p>तेही धनलोभें छळिले जाण । ज्ञानाभिमान प्रतिष्ठे 
॥ ८५ ॥</p>
<p>देहप्रतिष्ठेचिये सिद्धी । पंडित-पंडितां वादविधी 
।</p>
<p>नाना छळणोक्ती विरोधीं । ठकिले त्रिशुद्धी ज्ञातें 
लोभें ॥ ८६ ॥</p>
<p>सविवेक सज्ञान ज्ञात्यासी । लोभ आणी निंदस्पदासी 
।</p>
<p>इतरांची गति का‌इसी । ते लोभाची दासी हो‌ऊनि ठाती 
॥ ८७ ॥</p>
<p>लोभ शुद्धीसी करी अशुद्ध । लोभ तेथ निंदास्पद ।</p>
<p>तोचि दृष्टांत विशद । ऐक प्रसिद्ध सांगत ॥ ८८ ॥</p>
<p>कुलशील अतिसुकुमार । रूपें सर्वांगमनोहर ।</p>
<p>नाकीं श्वेतता अणुमात्र । निंद्य सुंदर तेणें होय 
॥ ८९ ॥</p>
<p>तेवीं अल्पही लोभाची जे वस्ती । नाशी गुणौदार्ययशः 
कीर्ती ।</p>
<p>लोभा‌ऐसा त्रिजगतीं । कर्ता अपकीर्ती आन नाहीं 
॥ १९० ॥</p>
<p>धनलोभीं सदा विरोधू । धनलोभ तोडी सखे बंधू ।</p>
<p>धनलोभा‌ऐसा नाहीं बाधू । अति‌अशुद्धू आणिक असेना 
॥ ९१ ॥</p>
<blockquote>
<p><br/></p>

<p>अर्थस्य साधने सिद्धे उत्कर्षे रक्षणे व्यये ।</p>
<p>नाशोपभोग आयासस्त्रासश्चिन्ता भ्रमो नृणाम्‌ 
॥ १७ ॥</p>
<p><br/></p>
</blockquote>


<p>प्रथम शिणावें द्रव्य जोडितां । दुसरें शिणावें 
तें वाढवितां ।</p>
<p>द्रव्य जरी झालें उत्कर्षतां । तरी लोभ सर्वथा पुरे 
न म्हणे ॥ ९२ ॥</p>
<p>द्रव्यालागीं भावार्थतां । जैसे कष्टती सर्वथा 
।</p>
<p>तैसा जरी कष्टे परमार्था । तैं ब्रह्म तत्त्वतां 
खेळणें होय ॥ ९३ ॥</p>
<p>एवं कष्टीं जोडल्या द्रव्यासी । रक्षणीं अतिचिंता 
मानसीं ।</p>
<p>अतिशय लागली जीवासी । अहर्निशीं धुकधुकी ॥ ९४ ॥</p>
<p>स्त्री पुत्र हो माता पिता । त्यांसी पतिजेना सर्वथा 
।</p>
<p>आपणाहूनि परता । विश्वासू अर्था मानेना ॥ ९५ ॥</p>
<p>विसरोनियां निजघाता । चोरापासोनि राखे वित्ता ।
</p>
<p>वित्तरक्षणीं निजचिंता । तिन्ही अवस्था एकाग्र 
॥ १६ ॥</p>
<p>ऐसी एकाग्रता करूनी । जरी लागता भगवद्भजनीं ।</p>
<p>तरी वश्य होता चक्रपाणी । अर्धक्षणीं साधका ॥ ९७ 
॥</p>
<p>उचिचानुचित विवाहासी । द्रव्य वेंचितां उदरासी 
।</p>
<p>अतिशय होय कासविसी । धनव्ययो त्रासासी उपजवी ॥ ९८ 
॥</p>
<p>एवं जोडूनि रक्षीतां द्रव्यासी । अवचटें नाश होय 
जैं त्यासी ।</p>
<p>तै अतिभ्रम चढे मानसीं । होती धनपिशीं बद्धक ॥ ९९ 
॥</p>
<p>द्रव्यार्जनीं वसे प्रयास । द्रव्यरक्षणीं चिंतेचा 
वास ।</p>
<p>द्रव्यव्ययीं वळसा त्रास । भ्रमाचा रहिवास धननाशीं 
॥ २०० ॥</p>
<p>आसिमध्यावसानीं पाहीं । द्रव्य तें समूळ अपायी 
।</p>
<p>तेथ सुखाचा लेश नाहीं । हें ऐसें पाहीं मज जाहलें 
॥ १ ॥</p>
<p>आयास-त्रास-चिंतेसहित । धनापाशीं भ्रम नांदत ।</p>
<p>अर्थ तितुका अनर्थयुक्त । तोचि अर्थ स्वयें सांगे 
॥ २ ॥</p>
<blockquote>
<p><br/></p>

<p>स्तेयं हिंसानृतं दम्भः कामः क्रोधः स्मयो मदः 
।</p>
<p>भेदो वैरमविश्वासः संस्पर्धा व्यसनानि च ॥ १८ ॥
</p>
<p><br/></p>
</blockquote>


<p>अर्थ सर्वांगे अनर्थभूत । हें माझें वचन त्रिसत्य 
।</p>
<p>पृथ्वीमाजीं जे जे अनर्थ । ते ते अर्थांत उपजती ॥ 
३ ॥</p>
<p>पुसाल अर्थींचे अनर्थ । ते सांगता असंख्य अनंत ।
</p>
<p>संक्षेपें सांगेन येथ । पंधरा अनर्थ अर्थासी ॥ ४ 
॥</p>
<p>प्रथम अनर्थ अर्थासी । चोरी वसे अर्थापासीं ।</p>
<p>अर्थु नाहीं गा जयापाशीं । चोरापासून त्यासी भय 
नाहीं ॥ ५ ॥</p>
<p>द्रव्य नाहीं ज्याच्या हातीं । त्यातें देखोनि 
चोर भिती ।</p>
<p>कांहीं मागेल आम्हांप्रती । म्हणोनि लपती त्या 
भेणें ॥ ६ ॥</p>
<p>अतर्क्य नेत्रांतरें नेणें । कां धातुवादें सर्वस्व 
घेणें ।</p>
<p>परस्व भोळ्यांनीं बुडवणें । कां विजनीं हरणें सर्वस्व 
॥ ७ ॥</p>
<p>मार्गीं पडलें धन पराचे । स्वयें जाणोनि अमकियाचें 
।</p>
<p>नाही देणें त्यासी साचें । हेंही चोरीचें लक्षण 
॥ ८ ॥</p>
<p>स्वर्णस्तेयें नरकप्राप्ती । ऐसे विवेकीही चोरी 
करिती ।</p>
<p>मा इतरांची कायशी गती । चोरीची वस्ती धनापाशीं ॥ 
९ ॥</p>
<p>जंगीं महापापिणी चोरी । तीस कोणी बैसों नेदी द्वारीं 
।</p>
<p>ते राहिली सुवर्णामाझारीं । धन तेथ चोरी निश्चित 
॥ २१० ॥</p>
<p>देखतांचि त्या धनासी । विकल्पी होती संन्यासी ।
</p>
<p>इतरांची कथा का‌इसी । चोरी धनापाशीं स्वयें नांदे 
॥ ११ ॥</p>
<p>प्रथम अनर्थलक्षण । धनापाशीं चोरी जाण ।</p>
<p>धन हिंसेचे आयतन । तेंही निरूपण अवधारीं ॥ १२ ॥</p>
<p>धनालागीं द्वंद्व दारुण । पुत्रपौत्र मरिती जाण 
।</p>
<p>धनालागीं घेती प्राण । सहृदपण सांडोनी ॥ १३ ॥</p>
<p>धनलोभाचें कवतिक । कन्या बापासी देतसे विख ।</p>
<p>पितृघाताचें न मानी दुःख । निष्ठुर देख धनलोभ ॥ १४ 
॥</p>
<p>धनलोभी सांडी बापमाये । स्त्री घे‌ऊनि वेगळा राहे 
।</p>
<p>तेथही धनलोभ पाहें । वैर होये स्त्रीपुरुषां ॥ १५ 
॥</p>
<p>धनलोभाची नवलपरी । पुत्र पित्यातें जीवें मारी 
।</p>
<p>पिता पुत्रातें संहारी । कठिण भारी धनलोभ ॥ १६ ॥</p>
<p>जे नवमास वाहे उदरांत । जे सदा सोशी नरकमूत ।</p>
<p>ते मातेचा करी घात । द्रव्यानिमित्त निजपुत्र ॥ 
१७ ॥</p>
<p>अभिनव धनलोभाची त्राय । नवल तें मी सांगों काय ।</p>
<p>पोटींचा पुत्र मारी माय । ऐसा अनर्थ होय धनसाठीं 
॥ १८ ॥</p>
<p>एवं हिंसा ते हे संपूर्ण । दुसरें अनर्थलक्षण ।</p>
<p>आतां असत्याचें विंदान । तेंही निरूपण स्वयें सांगे 
॥ १९ ॥</p>
<p>असत्य जन्मलें अर्थाच्या पोटीं । अर्थबळें तें 
दाटुगें सृष्टी ।</p>
<p>अर्थासवें असत्य उठी । असत्याची गांठी अर्थेंसीं 
॥ २२० ॥</p>
<p>तो अर्थ असे जयापाशीं । कां अर्थ‌अपेक्षा जयासी 
।</p>
<p>तेथ असत्य वसे कुटुंबेंसीं । धन तें मिरासी मिथ्यात्वीं 
॥ २१ ॥</p>
<p>अर्थबळ थोर असत्यासी । मिथ्या बोलवी बापसी ।</p>
<p>धनलोभें झकवी मातेसी । सत्यत्व धनापाशीं असेना 
॥ २२ ॥</p>
<p>क्रयविक्रयीं धनलोभें जाण । मिथ्या बोलती साधरण 
।</p>
<p>परी वेदशास्त्रसंपन्न । धनार्थ सज्ञान बोलती मिथ्या 
॥ २३ ॥</p>
<p>वेदींचा आठव न ये पूर्ण । तो संभावनेलागीं जाण ।</p>
<p>म्हणवी मी वेदसंपन्न । करावया यजन नीचाचें ॥ २४ ॥
</p>
<p>भाग दे‌ऊनि मध्यस्था । मी चतुःशास्त्रीं । विख्याता 
।</p>
<p>ऐसें मिथ्यात्वें छळी पंडिता । राजद्रव्यार्थालागुनी 
॥ २५ ॥</p>
<p>विरक्त म्हणविती परमार्थी । तेथही असत्यें घातली 
वस्ती ।</p>
<p>नाथिल्या सिद्धि दाविती । अर्थप्राप्तीलागोनी 
॥ २६ ॥</p>
<p>अर्थीं असत्याचा बडिवारू । सद्भावें केला जो सद्गुरू 
।</p>
<p>त्यासी मिथ्या नास्तिक विचारू । एकान्तीं नरू प्रतिपादी 
॥ २७ ॥</p>
<p>अर्थ नाहीं जयापाशीं । ना अर्थकल्पना जयासी ।</p>
<p>असत्य स्वर्शेना तयासी । कदाकाळेंसीं कल्पांतीं 
॥ २८ ॥</p>
<p>अर्थापाशीं असत्य जाण । त्याचें सांगीतलें लक्षण 
।</p>
<p>आतां अर्थापाशीं दंभ संपूर्ण । तेही वोळखण अवधारीं 
॥ २९ ।</p>
<p>पोटीं नाहीं परमार्थ । धरोनियां अर्थस्वार्थ ।</p>
<p>स्वयें म्हणविती हरिभक्त । या नांव निश्चित भजनदंभू 
॥ २३० ॥</p>
<p>धन जोडावयाकारणें । टिळे माळा मुद्रा धारणें ।</p>
<p>धनेच्छा उपदेश देणें । या नांव जाणणें दीक्षादंभू 
॥ ३१ ॥</p>
<p>देखोनि धनवंत थोरू । त्यासी उपदेशीं अत्यादरू ।
</p>
<p>नेमूनि गुरुपुजाकरभारू । सांगे मंत्रू दांभिक ॥ 
३२ ॥</p>
<p>जयांपासोनि होय अर्थप्राप्ती । ते समर्थ शिष्य 
आवडती ।</p>
<p>दीन शिष्यातें उपेक्षिती । हे दांभिकस्थिती गुरुत्वा 
॥ ३३ ॥</p>
<p>तुरूसी द्यावें तनु मन धन । ऐसें उपदेशूनि जाण ।</p>
<p>जो द्रव्य संग्रही आपण । तें दांभिकपण गुरुत्वा 
॥ ३४ ॥</p>
<p>जेथ धनलोभ गुरूपाशीं । तो काय तारील शिष्यासी ।</p>
<p>धनलोभाची जाती ऐसी । करी गुरुत्वासी दांभिक ॥ ३५ 
॥</p>
<p>आखाडभूती‌ऐसा जाण । गुरुपाशील न्यावया धन ।</p>
<p>उपदेश घे हो‌ऊनि दीन । तो दांभिक जाण शठ शिष्य ॥ ३६ 
॥</p>
<p>गुरूपदेशें शिकोनि युक्ती । स्वयें ज्ञानाभिमाना 
येती ।</p>
<p>गुरूतें मानी प्राकृतस्थिती । तोही निश्चितीं दांभिक 
॥ ३७ ॥</p>
<p>मी एक सधन सज्ञान । ऐसा सूक्ष्मरूप ज्ञानभिमान ।
</p>
<p>करी गुरु‌आज्ञेचें हेळण । हेंही लक्षण दंभाचें 
॥ ३८ ॥</p>
<p>अहं ब्रह्म हेही स्फूर्ती । न साहे जेथ स्वरूपस्थिती 
।</p>
<p>तेथ मी ज्ञाता हे घोंगडी युक्ती । स्फुरे निश्चितीं 
सूक्ष्मदंभें ॥ ३९ ॥</p>
<p>जीवासी देहाचें मध्यस्थान । तेथ दंभाचें अधिष्ठान 
।</p>
<p>त्यासी मिळोनियां मन । ज्ञानाभिमान उपजवी ॥ २४० 
॥</p>
<p>नवल दंभाचें कवतिक । आम्ही अग्निहोत्री याज्ञिक 
।</p>
<p>तेचि जीविका करूनि देख । नाडले वेदपाठक धनलोभें 
॥ ४१ ॥</p>
<p>सोडोनि परमार्थाची पोथी । ब्रह्मज्ञान सांगे नाना 
युक्तीं ।</p>
<p>तेही ज्ञाते दंभे नाडिजेती । द्रव्यासक्ती धनलोभें 
॥ ४२ ॥</p>
<p>मंत्रतंत्रांची कथा कोण । मुख्य गायत्री वेंचिती 
ब्राह्मण ।</p>
<p>आम्ही स्वधर्मनिष्ठापावन । म्हणती जाण दांभिक ॥ 
४३ ॥</p>
<p>दंभें नाडिले संन्यासी । लौकिक राखणें पडे त्यांसी 
।</p>
<p>ज्यालागीं मुंडिले शिसीं । त्या अर्थासी विसरले 
॥ ४४ ॥</p>
<p>दृष्टि सूनि अन्नसन्मान । संन्यासी करिती शौच स्न्नान 
।</p>
<p>शुद्ध न करवेचि निजमन । वादव्याख्यान अतिदंभें 
॥ ४५ ॥</p>
<p>घ्यावया परद्रव्य परान्न । कां देहप्रतिष्ठेलागीं 
जाण ।</p>
<p>मिथ्या दाखवी सात्त्विकपण । हें दंभलक्षण पैं चौथें 
॥ ४६ ॥</p>
<p>द्रव्यापाशीं वसे काम । अतिशयें अतिदुर्बम ।</p>
<p>द्रव्य तेथ कामसंभ्रम । अतिविषम सांगात ॥ ४७ ॥</p>
<p>द्रव्य नसतां अपेक्षाकाम । तो सबाह्य करवी अतिश्रम 
।</p>
<p>अनेक कष्टांचें विषम । अतिदुर्गम भोगावी ॥ ४८ ॥</p>
<p>धन झालिया उन्मादकाम । करूं लागे अगम्यागम ।</p>
<p>उपजवी नाना अधर्म । निंद्य कर्म धनवंता ॥ ४९ ॥</p>
<p>कामु जडलासे धनेंसीं । तो सदा छळी धनवंतासी ।</p>
<p>काम खवळे धनापाशीं । अहर्निशीं मुसमुशित ॥ २५० ॥
</p>
<p>धनापाशीं अति उद्धतू । काम पांचवा अनर्थू ।</p>
<p>काम तेथ निश्चितू । क्रोध नांदतू सैन्येंसीं ॥ ५१ 
॥</p>
<p>कामप्राप्तीसी आडवी काडी । होतां क्रोधाची पडे 
उडी ।</p>
<p>खवळला अति कडाडी । तपाच्या कोडी निर्दाळित ॥ ५२ ॥
</p>
<p>जप तप निष्ठा नेम । शिणोनि साधलें दुर्गम ।</p>
<p>क्रोध अति खवळल्या परम । ते करी भस्म क्षणार्धें 
॥ ५३ ॥</p>
<p>धनाकडे कोणी दावी बोट । तेथ क्रोध उठी अचाट ।</p>
<p>वाढवी प्राणान्त कचाट । क्रोध अतिदुष्ट धनेंसीं 
॥ ५४ ॥</p>
<p>धनागमनीं अवरोधू कां धनव्ययाचा संबंधू ।</p>
<p>ते संधीं खवळे क्रोधू । अतिविरोधू उन्मत्त ॥ ५५ ॥
</p>
<p>धनापाशीं क्रोध समर्थू । हा सहावा अति‌अनर्थू ।
</p>
<p>धनापाशीं गर्व अद्भुतू । तेंचि निश्चितू सांगत 
॥ ५६ ॥</p>
<p>धनगर्वाचिये पुष्टी । सखा बाप नाणी दृष्टी ।</p>
<p>मातेतें म्हणे करंटी । इतरांच्या गोष्टी त्या काय 
॥ ५७ ॥</p>
<p>सिद्ध साधक तापसी । त्यांतें देखोनि उपहासी ।</p>
<p>म्हणे करंटे ते होती संन्यासी । हरिदासासी विटावी 
॥ ५८ ॥</p>
<p>अंगीं धनाचें समर्थपण । त्याहीवरी जैं झालें ज्ञान 
।</p>
<p>तैं गर्वाचा ताठा चढे पूर्ण । जेवीं आरें धारणू गिळिला 
॥ ५९ ॥</p>
<p>धनज्ञानगर्वाची जाती कैसी । गर्व करी सद्गुरूसी 
।</p>
<p>त्याच्या वचनातें हेळसी । शेखीं धिक्कारेंसी निर्भर्त्सी 
॥ २६० ॥</p>
<p>धनज्ञानगर्वाचें लक्षण । देखे सद्गुरूचे अवगुण 
।</p>
<p>गुरूसी ठेवी मूर्खपण । मी एक सज्ञान हें मानी ॥ ६१ 
॥</p>
<p>जो भ्रांत म्हणे सद्गुरूसी । गुरु मानी त्यांते 
द्वेषी ।</p>
<p>बाप गर्वाची जाती कैशी । देखे गुणदोषांसी सर्वांच्या 
॥ ६२ ॥</p>
<p>नवल गर्वाची पैं काहणी । गुणू सर्वथा सत्य न मानी 
।</p>
<p>दोष पडतांचि कानीं । सत्य मानी निश्चित ॥ ६३ ॥</p>
<p>सात्त्विक ये गर्वितापुढें । त्यासी सर्वथा मानी 
कुडें ।</p>
<p>अतिसात्त्विकता दृष्टी पडे । तरी मानी वेडें अर्बुजा 
॥ ६४ ॥</p>
<p>अंगीं भवंडी भरे लाठी । तैं भूमी लागे ललाटीं ।</p>
<p>साष्टांग नमावया सृष्टीं । पात्र गर्वदृष्टीं दिसेना 
॥ ६५ ॥</p>
<p>तेथें कोण दे सन्मान श्रेष्ठा । कायसी वृद्धाची 
प्रतिष्ठा ।</p>
<p>धनगर्वे चढला ताठा । मी एक मोठा ब्रह्मांडीं ॥ ६६ 
॥</p>
<p>एक गुरुसेवाविश्वासकू । निजसेवा झाला वश्यकू ।</p>
<p>त्यासी गर्व चढे मी सेवकू । तो अतिबाधकू सेवका ॥ 
६७ ॥</p>
<p>ऐसा अतिगर्वें उन्नद्ध । हा सातवा गर्वबाध ।</p>
<p>आतां धनापाशीं महामद । तोही संबंध द्विज सांगे ॥ 
६८ ॥</p>
<p>ज्यासी चढे धनमदू । तो उघडे डोळां होय अंधू ।</p>
<p>कानीं नायके शब्दबोधू । धनमदें स्तब्धू सर्वदा 
॥ ६९ ॥</p>
<p>धनमदें अति‌अंहता । धनमदें उद्धतता ।</p>
<p>धनमदें अद्वातद्वता । करी सर्वथा अधर्म ॥ २७० ॥</p>
<p>धनमद अति अपवित्र । तो चढल्या होय अतिदुस्तर ।</p>
<p>न म्हणे पात्र अपात्र । विचरे विचित्र योनीसी ॥ ७१ 
॥</p>
<p>जो धनमदा वश होय । तो न मानी कोणाचेंही भय ।</p>
<p>न जावें तेथ स्वयें जाय । न खावें तें खाय यथेष्ट 
॥ ७२ ॥</p>
<p>न धरावा तो संग धरी । न करावें तें कर्म करी ।</p>
<p>न बोलावें तें उच्चारी । जनाभीतरीं उद्भतू ॥ ७३ ॥
</p>
<p>न देखे आपुलें केलें । परापवाद स्वयें बोले ।</p>
<p>नायके बापाचें शिकविलें । वेडें केलें धनमदें ॥ 
७४ ॥</p>
<p>शिकविलें तें नायके । वरिलें तें करी आवश्यकें ।
</p>
<p>साधुनिंदा निजमुखें । यथासुखें जल्पत ॥ ७५ ॥</p>
<p>न मानी स्वयाती स्वाचारू । न मानी दोष अनाचारू ।</p>
<p>न मानी वडीलांचा विचारू । धनमदें थोरू मातला ॥ ७६ 
॥</p>
<p>आधींच तारुण्यें अतिलाठा । वरी धनमदें चढला ताठा 
।</p>
<p>यापरी मातला मोठा । न चाले वाटा सुपंथीं ॥ ७७ ॥</p>
<p>स्त्रीकामें अतिविव्हळ । न विचारी कुळशीळ ।</p>
<p>न म्हणे सकाळ सांज वेळ । विचरे केवळ खरू जैसा ॥ ७८ 
॥</p>
<p>अभिलाषूनि परनारी । दिवसा विचरे दुपारीं ।</p>
<p>गतालकाही अंगीकारी । भय न धरी पापाचें ॥ ७९ ॥</p>
<p>जो मातला करूनि मद्यपान । तो मद तत्काळ उतरे जाण 
।</p>
<p>त्याहूनि धनमद दारुण । आल्याही मरण उतरेना ॥ २८० 
॥</p>
<p>अकर्म करितां आपण । तेंचि निजघातें घे‌ईल प्राण 
।</p>
<p>हेही नाठवे आठवण । धनमदें जाण भुलला ॥ ८१ ॥</p>
<p>महा‌अनर्थी धनमद जाण । हें आठव्या अनर्थाचें लक्षण 
।</p>
<p>आतां धनापाशीं भेद पूर्ण । तेंचि निरूपण द्विज सांगे 
॥ ८२ ॥</p>
<p>भेद जन्मला धनाचे कुशीं । धन तेथ भेदाची मिराशी ।
</p>
<p>भेद सपरिवार धनापाशीं । अहर्निशीं जागत ॥ ८३ ॥</p>
<p>हाता आलिया बहु धन । मातेहूनि राखे भिन्न ।</p>
<p>पित्यासी करी वंचन स्त्रियेसीही जाण कळों नेदी 
॥ ८४ ॥</p>
<p>अर्थ पुत्रासी अतर्क्यता । तेथ इतरांची कोण कथा 
।</p>
<p>भेदू तो अर्थापरता । जगीं सर्वथा असेना ॥ ८५ ॥</p>
<p>माथां साहोनि शस्त्रघात । बंधु बंधूसी रणीं साह्य 
होत ।</p>
<p>तेचि बंधू अनास होत । वांटितां अर्थविभाग ॥ ८६ ॥</p>
<p>मित्र मित्रांसी वेंचिती प्राण । तेथें प्रवेशोनियां 
धन ।</p>
<p>विकल्पा आणी मित्रपण । भेद दारुण धनापाशीं ॥ ८७ ॥
</p>
<p>आपणचि गांठीं बांधिलें धन । तें क्षणक्षणां पाहे 
आपण ।</p>
<p>येथवरी धनापाशीं जाण । विकल्प पूर्ण नांदत ॥ ८८ ॥
</p>
<p>ऐसा धनापाशीं भेदू जाण । हें नववें अनर्थलक्षण ।
</p>
<p>अतिशयें अतिनिर्वाण । वैर दारुण धनेंसीं ॥ ८९ ॥</p>
<p>धनापाशीं वैर पूर्ण जाण । हें अंगें भोगूनि आपण ।
</p>
<p>सांगे कदर्यु ब्राह्मण । वैरलक्षण धनाचें ॥ २९० 
॥</p>
<p>पित्यापुत्रांमाजीं विरोधू । पाडितो हा द्रव्यसंबंधू 
।</p>
<p>वैरी करी सखे बंधू । तो हा प्रसिद्धू धनलोभ ॥ ९१ ॥
</p>
<p>आपुल्या कळवळ्याचे सुहद । त्यांसी धनलोभ पाडी द्वंद्व 
।</p>
<p>धनास्तव अतिसुबुद्ध । वैर विरुद्ध सर्वांसी ॥ ९२ 
॥</p>
<p>प्राणाहूनि पढिये मित्रू । त्यांसी धनलोभ करी शत्रू 
।</p>
<p>धनलोभ अति‌अपवित्रू । वैरी दुस्तरू जगीं हा ॥ ९३ 
॥</p>
<p>बंधुकलहें धन वांटितां । अधिक न ये आपुल्या हाता 
।</p>
<p>तैं वांटा करिती जे धर्मतां । त्या साधूंसी तत्त्वतां 
वैर चाळी ॥ ९४ ॥</p>
<p>जिचे उदरीं जन्मला आपण । जिचें सदा केलें स्तनपान 
।</p>
<p>ते मातेसी धनलोभें जाण । वैर संपूर्ण चालवी ॥ ९५ 
॥</p>
<p>आपली जे कां निजजननी । अर्थ तीतें करी वैरिणी ।</p>
<p>बाहेर घाली घरांतूनी । मुख परतोनी पाहेना ॥ ९६ ॥</p>
<p>ज्याचेनि तुटे भवबंधन । ज्याचेनि बोलें हो‌इजे 
पावन ।</p>
<p>त्या सद्गुरूसी अबोला जाण । धनाभिमान धरवित ॥ ९७ 
॥</p>
<p>धनाभिमानाचा बडिवार । सद्गुरूमाजीं पाडी वैर ।</p>
<p>धनाभिमानी अणुमात्र । नव्हे निर्वैर कोणासी ॥ ९८ 
॥</p>
<p>जें हें सांगितलें निरूपण । त्या नांव वैर संपूर्ण 
।</p>
<p>हें दहावें अनर्थलक्षण । अविश्वासी धन तें ऐक ॥ ९९ 
॥</p>
<p>धनाभिमानाचा विलास । न मानी पित्याचा विश्वास ।
</p>
<p>पूर्ण बंधूचा अविश्वास । केवीं सुहदांस पातेजे 
॥ ३०० ॥</p>
<p>’आत्मा वै पुतनामासी’ । जो साचार धणी सर्वस्वासी 
।</p>
<p>त्या पातेजेना निजपुत्रासी । अति‌अविश्वासी धनलोभ 
॥ १ ॥</p>
<p>धर्म अर्थ काम संपूर्ण । त्रिसत्य सत्य हें वचन ।
</p>
<p>पूर्वजांची भाक निर्वाण । दे‌ऊनि आपण जे परणी ॥ २ 
॥</p>
<p>जिणें जीवू प्राण सर्वस्वेंसीं । साचार अर्पिला 
भ्रतारासी ।</p>
<p>ऐशियेही धर्मपत्नीसी । अविश्वासी धनलोभ ॥ ३ ॥</p>
<p>जे उदरीं वाहे नवमासीं । जे सर्वदा विष्ठामूत्र 
सोशी ।</p>
<p>धनलोभाची जाती कैशी । तेही मातेसी न विश्वासे ॥ ४ 
॥</p>
<p>धनाभिमान ये जयापाशीं । तो विश्वासेना सद्गुरूसी 
।</p>
<p>इतरांची कथा कायसी । पूर्ण अविश्वासी धनमानी ॥ ५ 
॥</p>
<p>अविश्वासाचें मुख्य कारण । धन आणि दुसरी स्त्री 
जाण ।</p>
<p>तेथ मोहावलें ज्याचें मन । तो अतिसंपन्न अविश्वासें 
॥ ६ ॥</p>
<p>जो धनमानी आणि स्त्रीजित । त्यासी विमुख होय हृदयस्थ 
।</p>
<p>त्यातें सद्गुरूही उपेक्षित । परम अनर्थ अविश्वासें 
॥ ७ ॥</p>
<p>सकळ दोषां मुकुटमणी । अविश्वास बोलिला पुराणीं 
।</p>
<p>जो प्रकटतां अर्धक्षाणीं । करी धुळदाणी वृत्तीची 
॥ ८ ॥</p>
<p>अविश्वासा अभिमान भेटे । तैं मुक्ताची मुक्तता 
तुटे ।</p>
<p>मग विकल्पाचेनि नेटें । घाली उफराटें देहबंदीं 
॥ ९ ॥</p>
<p>अविश्वासें कवळिल्या चित्ता । अभिमानें म्हणे मी 
ज्ञाता ।</p>
<p>तेव्हां उभ‌उभ्यां पळे आस्तिकता । देखे नास्तिकता 
सर्वत्र ॥ ३१० ॥</p>
<p>अविश्वास येतां पहा हो । सकुटुंब पळे सद्भावो ।</p>
<p>मग लोकत्रयीं अभावो । नांदवी निर्वाहो विकल्पेंकरूनी 
॥ ११ ॥</p>
<p>वाडेंकोडें अविश्वासी । विकल्पू नांदे अहर्निशी 
।</p>
<p>जेथ रिगाव अविश्वासासी । विकल्प त्यासी नागवी ॥ 
१२ ॥</p>
<p>अंगोवांगीं अविश्वास । परमार्थराष्ट्र पाडी वोस 
।</p>
<p>दद्गुरूचेही दावी दोष । न मनी विश्वास ब्रह्मयाचा 
॥ १३ ॥</p>
<p>यालागीं सकळ दोषांचा राजा । अविश्वासाहूनि नाहीं 
दुजा ।</p>
<p>तो रिगोनियां निजपैजा । विभांडी वोजा महासिद्धि 
॥ १४ ॥</p>
<p>जिकडे अविश्वासें चाली केली । तिकडे परमार्था पळणी 
झाली ।</p>
<p>विकल्पाची धाडी आली । ते संधी नागवली बहुतेकें ॥ 
१५ ॥</p>
<p>सिद्धाचें गेलें सिद्धिभूषण । साधकें सपा‌ई नागवलीं 
जाण ।</p>
<p>रानभरी झाले साधारण । श्रद्धेचें उद्यान छेदिलें 
॥ १६ ॥</p>
<p>यमनियमांचीं नगरें जाळी । क्रोधू तापसा करी होळी 
।</p>
<p>मोक्षफळें सफळिता केळी । समूळ उन्मळी मोहगजू ॥ १७ 
॥</p>
<p>शमदमाचें घरटें । खाणोनि सांडिलें आव्हाटे ।</p>
<p>वोस विवेकाचे चोहटे । कोणी ते वाटे वागेना ॥ १८ ॥
</p>
<p>व्रतोपवास यांचीं साजिरीं । निष्काम उपवनें चौफेरीं 
।</p>
<p>तीं जाळिलीं उपरा‌उपरी । नानापरी विकल्पें ॥ १९ 
॥</p>
<p>ऐशिया अविश्वासासी । ज्ञानाभिमानी आले भेटीसी ।
</p>
<p>विकल्पें अभय दे‌ऊनि त्यांसी । आपणियापाशीं राहविलें 
॥ ३२० ॥</p>
<p>ऐशिया अविश्वासापुढें । परमार्थ का‌इसें बापुडें 
।</p>
<p>विकल्पाचें बळ गाढें । तो करी कुडें तत्काळ ॥ २१ 
॥</p>
<p>पोटांतून जो अविश्वासी । तो सदा देखे गुणदोषांसी 
।</p>
<p>अखंड द्वेषी परमार्थासी । हा त्यापाशीं स्वभावो 
॥ २२ ॥</p>
<p>यापरी अविश्वासी । बद्धवैर पडे परमार्थासी ।</p>
<p>यालागीं जो पोटींचा अविश्वासी । हांसल्याही त्यापाशीं 
न वचावें दीनीं ॥ २३ ॥</p>
<p>सकळ दोषांमाजीं समर्थ । सकळ दोषंचें राजत्व प्राप्त 
।</p>
<p>तो ह आकरावा अनर्थ । असे नांदत धनामाजीं ॥ २४ ॥</p>
<p>अकराहीं इंद्रियांसी । पूर्ण करी अविश्वासेंसी 
।</p>
<p>यालागीं अकरावें स्थान यासी । वस्ति अविश्वासासी 
मनामाजीं ॥ २५ ॥</p>
<p>मुख्यत्वें स्पर्धेचें आयतन । बहुविद्या का बहुधन 
।</p>
<p>हेंचि स्पर्धेचें जन्मस्थान । येथूनि जाण तें वाढे 
॥ २६ ॥</p>
<p>विद्या झालिया संपन्न । पंडित पंडितां हेळण ।</p>
<p>मुख्य गुरूशीं स्पर्धा करी जाण । हें स्पर्धालक्षण 
विद्येचें ॥ २७ ॥</p>
<p>गांठीं झालिया धन । स्पर्धा खवळे दारुण ।</p>
<p>कुबेर परधनें संपन्न । मी स्वसत्ता जाण धनाढ्य ॥ 
२८ ॥</p>
<p>माझिया निजधनापुढें । गणितां अल्प गंगेचे खडे ।
</p>
<p>माझिये धनाचेनि पडिपाडें । कोण बापुडें उभे राहे 
॥ २९ ॥</p>
<p>मग जे जे देखे धनवंत । ते ते हेळूनि सांडी तेथ ।</p>
<p>यापरी स्पर्धा अद्भुत । धरूनि अर्थ उल्हासे ॥ ३३० 
॥</p>
<p>एवं धरूनियां अर्थ । स्पर्धा बारावा अनर्थ ।</p>
<p>सदा नांदे धना‌आंत । तो हा वृत्तांत सांगीतला ॥ ३१ 
॥</p>
<p>आतां तीन अर्थांचा मेळा । एके पदीं झाला गोळा ।</p>
<p>तोही नांदे धनाजवळा । ऐक वेगळा विभाग ॥ ३२ ॥</p>
<p>स्त्री द्यूत आणि मद्यपान । या तिहींतें वाढवी धन 
।</p>
<p>हे तीन अनर्थ दारुण । धनवंता पूर्ण आदळती ॥ ३३ ॥</p>
<p>जो कां पुरुष निर्धन । तो स्त्रियेस जडिसासमान ।
</p>
<p>देखोनि निर्धनाचें वदन । प्रत्यक्ष जाण स्त्री 
थुंकी ॥ ३४ ॥</p>
<p>धनहीन पुरुषाचे घरीं । कलहो स्त्री-पुरुषांमाझारीं 
।</p>
<p>निर्भर्त्सूनि नानापरी । दवडी घराबाहेरी पुरुषातें 
॥ ३५ ॥</p>
<p>धनवंता पुरुषासी स्त्री लवोटवो करी कैसी ।</p>
<p>कुटका देखोनि शुनी जैसी । हालवी पुच्छासी कुंकात 
॥ ३६ ॥</p>
<p>त्या धनाची झालिया तुटी । स्त्री वसवसोनि लागे पाठी 
।</p>
<p>आतां नावडती तुमच्या गोठी । रागें उठे फडफडोनी ॥ 
३७ ॥</p>
<p>दिवसा पोरांची तडातोडी । रात्रीं न सोसे तुमची वोढी 
।</p>
<p>हातीं नाहीं फुटकी कवडी । जळो गोडी जिण्याची ॥ ३८ 
॥</p>
<p>ऐशापरी कडोविकडी । निर्भर्त्सूनि दूरी दवडी ।</p>
<p>निर्धन पुरुषाची आवडी । न धरी गोडी स्वदारा ॥ ३९ 
॥</p>
<p>यापरी निर्धन पुरुषासीं । स्वस्त्री वश्य नव्हे 
त्यासी ।</p>
<p>स्त्रीबाधा धनवंतासी । अहर्निशीं अनिवार ॥ ३४० 
॥</p>
<p>लक्षूनि धनवंत नर । वेश्या मिरवी श्रृंगार ।</p>
<p>हावभाव चमत्कार । त्यासी धनाढ्य थोर भाळले ॥ ४१ ॥
</p>
<p>वेश्याकामसंगें जाण । अखंड लांचावलें मन ।</p>
<p>तद्योगें मद्यपान । करिती सधन धनमदें ॥ ४२ ॥</p>
<p>मद्यापानें जो उन्मत्त । तो स्वेच्छा खेळे द्यूत 
।</p>
<p>एवं हेही तिव्ही अनर्थ । जाण विश्चित अर्थासी ॥ ४३ 
॥</p>
<p>अर्थापाशीं पंधरा अनर्थ । ते सांगीतले इत्थंभूत 
।</p>
<p>सुखाचा लेशु येथ । नाहीं निश्चित धनवंता ॥ ४४ ॥</p>
<blockquote>
<p><br/></p>

<p>एते पञ्चदशानर्था ह्यर्थमूलामता नृणाम्‌ ।</p>
<p>तस्मादनर्थमर्थाख्यं श्रेयोऽर्थीं दूरतस्त्यजेत्‌ 
॥ १९ ॥</p>
<p><br/></p>
</blockquote>


<p>एवं हे पंधराही अनर्थ । मूर्ख अथवा पंडित ।</p>
<p>जे अर्थसंग्रह करित । अवश्य हे तेथ उठती ॥ ४५ ॥</p>
<p>त्यासी नाम मात्र हा अर्थ । येर्क्ष्हवीं मूर्तिमंत 
अनर्थ ।</p>
<p>यालागीं श्रेयार्थी जे हरिभक्त । तिंही निश्चित 
त्यागावा ॥ ४६ ॥</p>
<p>जेवीं कां बोळ हुंगेना माशी । ढेंकुण न ये तेलापाशीं 
।</p>
<p>वोळंबा न लगे अग्नीसी । तेवीं जो अर्थासी नातळे ॥ 
४७ ॥</p>
<p>जेवीं कां अग्नीमाजीं लवण पडे । तें तडफडोनि बाहेर 
उडे ।</p>
<p>तेवीं मोक्षाचिये चाडे । जो त्यागी रोकडें निजधन 
॥ ४८ ॥</p>
<p>बचनाग मुखीं घालितां आपण । क्षणार्ध दावी गोडपण 
।</p>
<p>तोचि परिपाकीं आणी मरण । तैसा अर्थ जाण अनर्थीं ॥ 
४९ ॥</p>
<p>यालागीं जो मिक्षार्थी । तेणें अर्थ न धरावा हातीं 
।</p>
<p>काया वाचा चित्तवृत्ती । अर्थ निश्चितीं त्यागावा 
॥ ३५० ॥</p>
<p>अर्थमूळ सकळ भेद । पूर्वीं बोलिला एवंविध ।</p>
<p>तोचि पुनःपुनः गोविंद । करूनि विशद सांगत ॥ ५१ ॥</p>
<blockquote>
<p><br/></p>

<p>भिद्यन्ते भ्रातरो दाराः पितरः सुहृदस्तथा ।</p>
<p>एकास्त्रिग्धाः काकिणिना सद्यः सर्वेऽरयः कृताः 
॥ २० ॥</p>
<p><br/></p>
</blockquote>


<p>इष्टमित्रांचें मित्रत्व मोडी । बंधुबंधूंचा स्न्नेह 
बिघडी ।</p>
<p>सुहृदांचें सौजन्य तोडी । फुटकी कवडी अर्थाची ॥ 
५२ ॥</p>
<p>पित्यापुत्रांमाजीं विरोध । स्त्रीपुत्रांमाजीं 
द्वंद्व ।</p>
<p>तो हा जाण अर्थसंबंध । विभांडी हार्द सुहृदांचें 
॥ ५३ ॥</p>
<p>काकिणी म्हणजे वीसकवडी । ते आप्तांचा स्न्नेह तोडी 
।</p>
<p>त्यांतील एक फुटकी कवडी । भेदू पाडी सुहृदांसी ॥ 
५४ ॥</p>
<blockquote>
<p><br/></p>

<p>अर्थेनाल्पीयसा ह्येते संरब्धा दीप्तमन्यवः ।
</p>
<p>त्यजन्त्याशु स्पृधो घ्रन्ति सहसोत्सृज्य सौहृदम्‌ 
॥ २१ ॥</p>
<p><br/></p>
</blockquote>


<p>अति‌अल्प अर्थासाठीं । सुहृदता सांडोनि पोटीं ।
</p>
<p>कोपें खवळला उठी । शस्त्रमुठी उद्यत ॥ ५५ ॥</p>
<p>तेथें आप्त हो‌ऊनि अनाप्त । परस्परें करिती घात 
।</p>
<p>अर्थ अनर्थी प्राणांत । निजस्वार्थघातकू ॥ ५६ ॥
</p>
<p>जितां अर्थ अनर्थ करी । मेल्या ने नरकद्वारीं ।</p>
<p>उत्तम देहाची बोहरी । अर्थ करी ते ऐक ॥ ५७ ॥</p>
<blockquote>
<p><br/></p>

<p>लब्ध्वा जन्ममरप्रार्थ्यं मानुष्यं तद्द्विजाग्यताम्‌ 
।</p>
<p>तदानादृत्य ये स्वार्थं घ्रन्ति यान्त्यशुभां 
गतिम्‌ ॥ २२ ॥</p>
<p><br/></p>
</blockquote>


<p>कोटि जन्माचें शुद्ध सुकृत । तेणें कर्मभूमीं नरदेह 
प्राप्त ।</p>
<p>तेथेंही वर्णाग्र्य समर्थ । सत्कुळप्रसूत ब्राह्मणत्वें 
॥ ५८ ॥</p>
<p>ऐसे जन्म पावावया येथ । अमरही मरण मागत ।</p>
<p>इंद्रादि देव जे स्वर्गस्थ । तेही वांछित हें जन्म 
॥ ५९ ॥</p>
<p>जे सत्यलोकपर्यंत । ऐश्वर्य पावले अद्भुत ।</p>
<p>तेही हें जन्म वांछित । उत्कंठित अहर्निशीं ॥ ३६० 
॥</p>
<p>येथ करितां भगवद्भक्ती । पायां ल्लगती चारी मुक्ती 
।</p>
<p>यालागीं हे जन्मप्राप्ती । अमर मागती अहर्निशीं 
॥ ६१ ॥</p>
<p>ऐसें उत्तम जन्म पावोनी । अति‌अभाग्य मी त्रिभुवनीं 
।</p>
<p>निजस्वार्थातें उपेक्षूनी । भुललों धनीं धनलोभें 
॥ ६२ ॥</p>
<p>धनलोभाचिया भ्रांती । कां लोकेषण लौकिकस्थिती ।
</p>
<p>जो उपेक्षी भगवद्भक्ती । अशुभ गती तयासी ॥ ६३ ॥</p>
<p>तेचि कैशी अशुभ गती । धनलोभ्यां नरकप्राप्ती ।</p>
<p>चौर्क्ष्यायशीं लक्ष योनींप्रती । गर्भ भोगिती 
अतिदुःखें ॥ ६४ ॥</p>
<p>जया ब्राह्मणजन्मा‌आंत । स्वर्गमोक्ष सहजें प्राप्त 
।</p>
<p>तेचि अर्थींचा इत्यर्थ । स्वयें सांगत धनलोभी ॥ 
६५ ॥</p>
<blockquote>
<p><br/></p>

<p>स्वर्गापवर्गयोर्द्वारं प्राप्य लोकमिमं पुमान्‌ 
।</p>
<p>द्रविणे कोऽनुषज्जेत मर्त्योऽनर्थस्य धामनि ॥ 
२३ ॥</p>
<p><br/></p>
</blockquote>


<p>ब्राह्मणें करितां स्वधर्म । वासना झळंबे स्वर्गकाम 
।</p>
<p>तैं इंद्रचंद्रादिकांचें धाम । पावे द्विजोत्तम 
सहजचि ॥ ६६ ॥</p>
<p>ज्याचिया याजनस्थिती । इतरांसी होय स्वर्गप्राप्ती 
।</p>
<p>एवं स्वर्ग तो ब्राह्मणांच्या हातीं । त्यांसी 
ते गती सहजचि ॥ ६७ ॥</p>
<p>सांडूनि ईषणात्रयासी । निष्काम स्वधर्म ज्या द्विजासी 
।</p>
<p>मोक्ष लागे त्याच्या पायांसी । तिष्ठे अहर्निशीं 
आज्ञाधारी ॥ ६८ ॥</p>
<p>तो अनुग्रही जयांसी । ते पावती निजमोक्षासी ।</p>
<p>एवढें सामर्थ्य ब्राह्मणापाशीं । अनायासीं सहजचि 
॥ ६९ ॥</p>
<p>स्वर्ग जयाची पायरी । मोक्ष ज्याचा आज्ञधारी ।</p>
<p>एवढी ब्राह्मणत्वाची थोरी । धनलोभावारी नाशिती 
॥ ३७० ॥</p>
<p>ब्राह्मणजन्म पावल्या जाण । निःशेष खुंटे जन्ममरण 
।</p>
<p>तेथ मी नाडलों जाण । जोडूनि धन धनलोभें ॥ ७१ ॥</p>
<p>दुर्लभ येथें माणुसपण । त्यामाजीं अतिदुर्लभ ब्राह्मण्य 
।</p>
<p>तेंही पावोनि मे आपण । धनलोभें पूर्ण नागवलों ॥ ७२ 
॥</p>
<p>पावोनि ब्राह्मणशरीर । धनें नाडले थोरथोर ।</p>
<p>अर्थ अनर्थाचें मुख्य घर । दुःख दुर्धर वाढवी ॥ ७३ 
॥</p>
<p>अर्थ अनर्थाचें भाजन । तें निःशेष त्यागावें धन 
।</p>
<p>वैराग्यें तापला पूर्ण । स्वयें ब्राह्मण बोलत 
॥ ७४ ॥</p>
<p>आशंका ॥ दैवें जोडिलें संपत्तीसी । ने‌ऊनि सांडावे 
बिदीसी ।</p>
<p>कां घालावें जळप्रवाहेंसीं । त्याग अर्थासी तो 
कैसा ॥ ७५ ॥</p>
<p>तें अर्थत्यागनिरूपण । स्वयें सांगताहे ब्राह्मण 
।</p>
<p>जे असतील सधन । तिंहीं सावधान परिसावें ॥ ७६ ॥</p>
<blockquote>
<p><br/></p>

<p>देवर्षिपितृभूतानि ज्ञातीन्बन्धूंश्च भागिनः 
।</p>
<p>असंविभज्य चात्मानं यक्षवित्तः पतत्यधः ॥ २४ ॥</p>
<p><br/></p>
</blockquote>


<p>दैवें जोडिलिया धन । आचरावे पंचमहायज्ञ ।</p>
<p>करावें भगवत्पूजन । उल्हासें जाण महोत्साहें ॥ 
७७ ॥</p>
<p>स्वयें करावें पितृतर्पण । षण्णवति श्राद्धें जाण 
।</p>
<p>पितर उद्धरावे आपण । गयावर्जन करोनियां ॥ ७८ ॥</p>
<p>जित्यां पितरां क्रिकाळीं नमन । कदा न करावें हेळण 
।</p>
<p>त्यांची अवज्ञा आपण । प्राणांतीं जाण न करावी ॥ ७९ 
॥</p>
<p>त्यांसी गौरवूनि आपण । यथारुचि द्यावें अन्न ।</p>
<p>यथाशक्ती द्यावें धन । सेवेनें संपूर्ण सुखी करावीं 
॥ ३८० ॥</p>
<p>पिता स्वयमेव नारायण । माता प्रत्यक्ष लक्ष्मी 
आपण ।</p>
<p>ऐसें भावें ज्याचें भजन । सुपुत्र जाण तो एक ॥ ८१ 
॥</p>
<p>व्याचे सेवेनें सुखी पितर । तेंचि पितृतर्पण साचार 
।</p>
<p>जितां अवज्ञा तो अनाचार । मेल्या श्राद्धविचार 
तो लौकिक ॥ ८२ ॥</p>
<p>जो पितृवचन अविश्वासे । तेणें केल्या पापराशी ।
</p>
<p>जो पितृवचन विश्वासी । मोक्ष त्यापाशीं वोळंगणा 
॥ ८३ ॥</p>
<p>जितमृतपितृतर्पण । ते सांगीतली उणखूण ।</p>
<p>या नांव गा पितृभजन । ऋषिपूजन तें ऐक ॥ ८४ ॥</p>
<p>सन्मानें आणूनि ब्राह्मण । श्रद्धा कीजे चरणक्षाळण 
।</p>
<p>चरणतीर्था अभिवंदन । सबाह्य जाण स्वयें कीजे ॥ ८५ 
॥</p>
<p>धूपें दीपें यथोक्त पूजन । यथारुचि तृप्ति सदन्न 
।</p>
<p>यथाशक्ति द्यावें धन । ऋषिपूजन या नांव ॥ ८६ ॥</p>
<p>ब्राह्मण तेचि ऋषिश्वर । ब्राह्मणें तृप्त सनत्कुमार 
।</p>
<p>ब्राह्मणमुखें शार्ङ्गधर । धाला ढेंकर देतसे ॥ 
८७ ॥</p>
<p>बंधु स्वगोत्र स्वजन । त्यांची दरिद्रपीडा दारुण 
।</p>
<p>निरसावी दे‌ऊनि धन । हा मुख्य धर्म जाण श्रेष्ठत्वें 
॥ ८८ ॥</p>
<p>कुटुंब पीडूनि आपण । अन्यत्रां द्यावें अन्नधन 
।</p>
<p>तोचि अधर्म परिपूर्ण । शुद्ध पुण्य तें नव्हे ॥ ८९ 
॥</p>
<p>कुटुंबासी यथोवित । सुखी करूनि समस्त ।</p>
<p>याहूनि उरला जो अर्थ । तो श्रेयार्थ वेंचावा ॥ ३९० 
॥</p>
<p>अतिथि आलिया देख । अन्न द्यावें आवश्यक ।</p>
<p>तो झालिया पराङ्मुख । पुण्य निःशेष हरासे ॥ ९१ ॥</p>
<p>सकळ दानांमाजीं जाण । अतिश्रेष्ठ अन्नदान ।</p>
<p>दीनास दे‌ऊनि सन्मान । द्यावें सदन्न अतिश्रद्धा 
॥ ९२ ॥</p>
<p>कुटुंब सुखी करी आपण । स्वेच्छा दे दीनभोजन ।</p>
<p>परी कदर्थवी जो निजप्राण । तोही दारुण अधर्म ॥ ९३ 
॥</p>
<p>जैसें कीजे दीनतर्पण । त्यांत आपणही एक दीन ।</p>
<p>तेथ न करूनि अधिकन्यून । करावें भोजन समभागें ॥ ९४ 
॥</p>
<p>पंक्तीमजीं प्रपंचपण । तें अन्नदानीं अतिविघ्न 
।</p>
<p>यालागीं करावें भोजन । समभागीं आपण सकळांसीं ॥ ९५ 
॥</p>
<p>धनाचा सद्व्ययो खरा । द्यावें अनाथप्रेतसंस्कारा 
।</p>
<p>अर्पावें दीनांच्या उद्धारा । धाडावें घरा अयाचितांच्या 
॥ ९६ ॥</p>
<p>अंध पंगु मुके दीन । यांसी संरक्षी जो आपण ।</p>
<p>त्याचेंचि सार्धक धन । शुद्ध पुण्य तयाचें ॥ ९७ ॥
</p>
<p>साधुसज्जनां विचंबू अडी । तो विचंबू जो सधन तोडी 
।</p>
<p>त्याच्या निजधर्माची गुडी । उभारे रोकडी वैकुंठीं 
॥ ९८ ॥</p>
<p>दुर्बळ जो कां भगवद्भक्त । त्यासी संरक्षी जो धनवंत 
।</p>
<p>तेणें तुष्टला भगवंत । त्यातें उद्धरीत भक्ता‌आधीं 
॥ ९९ ॥</p>
<p>सकळमंगळां मंगळ पूर्ण । सकळ कल्याणाचें कल्याण 
।</p>
<p>ते हे सद्‌गुरुश्रीचरण । तेथ निजधन जयांचें अर्पे 
॥ ४०० ॥</p>
<p>तयांच्या निजधर्माचें निशाण । सत्यलोकीं लागलें 
जाण ।</p>
<p>वैकुंठी कैलासी संपूर्ण । भेरीनिशाण त्राहटिलें 
॥ १ ॥</p>
<p>स्वधर्में जोडलें निजधन । जो करी सद्गुरूसी अर्पण 
।</p>
<p>तोचि कर्मीं निष्कर्म जाण । परम पावन तो एक ॥ २ ॥</p>
<p>जो चढत्यावाढत्या भगवद्भक्ती । गुरूसी अर्पी निजसंपत्ती 
।</p>
<p>त्यातें अंगीकारूनि लक्ष्मीपती । आपुली निजभक्ती 
त्यासी दे ॥ ३ ॥</p>
<p>ज्यासी अनन्य गुरुभक्ती । त्याच्या द्वारीं चारी 
मुक्ती ।</p>
<p>दासीत्वें उभ्या असती । त्यापासोनि श्रीपती परता 
नव्हे ॥ ४ ॥</p>
<p>ज्याचें तनु मन धन । गुरुचरणीं अर्पे पूर्ण ।</p>
<p>त्यासी भवभयाचें भान । कल्पांतीं जाण दिसेना ॥ ५ 
॥</p>
<p>दैवें जोडली जे संपत्ती । ते वेंचोनि ऐशा निगुतीं 
। अर्थें</p>
<p>परमार्थप्राप्ती । सभाग्य लाहती निजनिष्ठा ॥ ६ 
॥</p>
<p>ऐसें न वेंचोनि धन । स्वयाति कुटुंब पीडी पूर्ण ।
</p>
<p>जो पोटा न खाय आपण । तें यक्षधन संचित ॥ ७ ॥</p>
<p>एवं कदर्थूनि निजप्राण । जें सांचिलें यक्षधन ।
</p>
<p>तें अधःपातासी कारण । दुःख दारुण धनलोभ्या ॥ ८ ॥</p>
<p>म्हणे मीही याच निष्ठा । यक्षवित्तें झालों करंटा 
।</p>
<p>हातींचा स्वार्थ गेला मोटा । वंचलों कटकटा निजमोक्षा 
॥ ९ ॥</p>
<p>सांचोनियां यक्षवित्त । म्यां माझें केलें अनहित 
।</p>
<p>ऐसा तो खेदयुक्त । कष्टें बोलत निजदुःख ॥ ४१० ॥</p>
<blockquote>
<p><br/></p>

<p>व्यर्थयार्थेहया वित्तं प्रमत्तस्य वयो बलम्‌ 
।</p>
<p>कुशला येन सिध्यन्ति जरठः किं नु साधवे ॥ २५ ॥</p>
<p><br/></p>
</blockquote>


<p>निजभोगविवर्जित । शिणोनि काया वाचा चित्त ।</p>
<p>कष्टें मिळवावया वित्त । झालों उन्मत्त अविवेकी 
॥ ११ ॥</p>
<p>करितां वित्ताचे आयास । गेलें तारुण्य बळ आयुष्य 
।</p>
<p>शरीर क्षीण झालें निःशेष । तरी वित्ताचा शोष शमेना 
॥ १२ ॥</p>
<p>अर्थें अर्थ वाढवितां । अनिवार वाढली चिंता ।</p>
<p>तेथें विसरलों निजस्वार्था । अर्थलोभता कदर्यु 
॥ १३ ॥</p>
<p>जेणें वित्तें जीवितें साचार । भूतदया परोपकार 
।</p>
<p>करूनियां विवेकी नर । भवाब्धिपरपार पावले ॥ १४ ॥
</p>
<p>मज निर्दैवाचें येथ । वृथा वित्त वृथा जीवित ।</p>
<p>आयुष्यही गेलें व्यर्थ । निजस्वार्थ बुडाला ॥ १५ 
॥</p>
<p>म्हणाल असतां जीवें जीत । साधूनि घे‌ऊं निजस्वार्थ 
।</p>
<p>तें आतां न चले येथ । अर्थ सामर्थ्य दोनी गेलीं ॥ 
१६ ॥</p>
<p>अधर्मास्तव गेलें वित्त । जरेनें गिळिलें सामर्थ्य 
।</p>
<p>केवळ मी जरठ येथ । दैवहत उरलों असें ॥ १७ ॥</p>
<p>कटकटा जोडितां अर्थ । लोक नाडले समस्त ।</p>
<p>ऐसें जाणोनि प्रस्तुत । स्वयें सांगत कदर्यु ॥ १८ 
॥</p>
<blockquote>
<p><br/></p>

<p>कस्मात्संक्लिश्यते विद्वान्‌ व्यर्थयार्थेहयासकृत्‌ 
।</p>
<p>कस्यचिन्मायया नूनं लोकोऽयं सुविमोहितः ॥ २६ ॥</p>
<p><br/></p>
</blockquote>


<p>येथ अज्ञानची कोण गती । जे अर्थ अनर्थी म्हणती ।</p>
<p>तेही अर्थार्थी होती । ज्ञाते भ्रमती अर्थासी ॥ 
१९ ॥</p>
<p>ऐसे भ्रमले से सज्ञान । तेही अर्जावया धन ।</p>
<p>युक्तायुक्त प्रयत्न । अनुदिनीं जाण स्वयें करिती 
॥ ४२० ॥</p>
<p>सज्ञान भ्रमावया कारण । ईश्वराची माया पूर्ण ।</p>
<p>अघटघटी जीचें लक्षण । त्या धनी सज्ञान मोहिले ॥ २१ 
॥</p>
<p>कृष्णमाया मोहिले पंडित । नव्हे म्हणाल हा इत्यर्थ 
।</p>
<p>जे जोडिताति अर्थ । निजसुखार्थ भोगेच्छा ॥ २२ ॥</p>
<p>भोगांमाजीं जे म्हणती सुख । ते जाणावे केवळ मूर्ख 
।</p>
<p>येथ अर्थींचा विवेक । कदर्यु देख बोलत ॥ २३ ॥</p>
<blockquote>
<p><br/></p>

<p>किं धनैर्धनदैर्वा किं कामैर्वा कामदैरूत ।</p>
<p>मृत्युना ग्रस्यमानस्य कर्मभिर्वोत जन्मदैः ॥ 
२७ ॥</p>
<p><br/></p>
</blockquote>


<p>कटकटा वर्णाग्यें पूज्य पहा हो । त्या द्विजासी 
भुलवी मायामोहो ।</p>
<p>भोगीं वाढवीजे जो देहो । तोचि पहा हो नश्वर ॥ २४ ॥
</p>
<p>त्या देहासी जे नाना भोग । तोच त्यासी क्षयरोग ।</p>
<p>धन जोडणें अनेग । तोचि मार्ग निर्धनत्वा ॥ २५ ॥</p>
<p>तें धन मिळे अनायासीं । यालागीं धनवंत उपासी ।</p>
<p>अर्थ जोडोनियां प्रयासें । भोगितां कामासी सुख 
काय ॥ २६ ॥</p>
<p>कामसुख कामिनीमेळीं । सुखार्थ स्त्रियेतें प्रतिपाळी 
।</p>
<p>तेचि नानापरी सळी । देतां किंकळी सुटेना ॥ २७ ॥</p>
<p>स्त्रीपुत्रकामभोगादिक । तेणें देहासी द्यावें 
सुख ।</p>
<p>तो देहोचि मरणोन्मुख । नित्य अंतक लागला ॥ २८ ॥</p>
<p>जे जे अतिक्रमे घडी । ते ते काळ वयसा तोडी ।</p>
<p>येथ कोण भोगाची गोडी । धनकामें वेडीं सज्ञानें केलीं 
॥ २९ ॥</p>
<p>सर्पमुखीं दुर्दुर जातां । तो दर्दुर होय माशा खाता 
।</p>
<p>तेणें न सुटे सर्पग्रासता । जाण तत्त्वतां जयापरी 
॥ ४३० ॥</p>
<p>तेवीं नानाभोगमेळें । देहींचा मृत्यु मागें न टळे 
।</p>
<p>हें जाणॊनि आंधळे । धनकामें झाले सज्ञान ॥ ३१ ॥</p>
<p>स्वयें कर्ता तोचि मरणधर्म । त्यासी कोण निववी भोगकाम 
।</p>
<p>हा केवळ मायेचा भ्रम । भ्रमले परम महासिद्ध ॥ ३२ 
॥</p>
<p>धनें हो‌ईल परलोक । तोही भोगू दुःखदायक ।</p>
<p>भोगक्षयें कर्ममूर्ख । येती देख अधःपाता ॥ ३३ ॥</p>
<p>करितां भोग्य काम्य कर्म । पुढती मरण पुढती जन्म 
।</p>
<p>भोगणें पडे अविश्रम । हें दुःख परम धनकामा ॥ ३४ ॥
</p>
<p>धनकामासी निजसुख । सर्वात्मना नाहीं देख ।</p>
<p>मीही ऐसाचि होतों मूर्ख । निजभाग्यें देख धन गेलें 
॥ ३५ ॥</p>
<blockquote>
<p><br/></p>

<p>नूनं में भगवांस्तुष्टः सर्वदेवमयो हरिः ।</p>
<p>येन नीतो दशामेतां निर्वेदश्चात्मनः प्लवः ॥ २८ 
॥</p>
<p><br/></p>
</blockquote>


<p>मी पूर्वी होतों अति‌अभाग्य । आतां झालों अतिसभाग्य 
।</p>
<p>मज तुष्टला श्रीरंग । विवेकवैराग्य पावलों ॥ ३६ 
॥</p>
<p>मझें संचित जें कां धन । तेंचि माझें मुख्य अज्ञान 
।</p>
<p>तें हरोनि आपण । कृपा पूर्ण मज केली ॥ ३७ ॥</p>
<p>भक्तांचें अज्ञान हरी । याचिलागीं नांवें तो ’हरी’ 
।</p>
<p>तेणें कृपा करून पुरी । विवेक अंतरीं उपजविला ॥ ३८ 
॥</p>
<p>वैराग्य विवेकविण आंधळे । विवेक वैराग्यवीण पांगळें 
।</p>
<p>ते माझे हृदयीं जावळीं फळें । एक वेळे उपजविलीं ॥ 
३९ ॥</p>
<p>ऐशी हरीनें कृपा करूनी । माझें धनेंसीं अज्ञान हरूनी 
।</p>
<p>विवेक वैराग्य यें दोनी । माझे हृदयभुवनीं प्रकाशिलीं 
॥ ४४० ॥</p>
<p>परी कोणे काळें कोणे देशीं । कोण समयविशेषीं ।</p>
<p>हरी कृपा करितो कैशी । हें कोणासी कळेना ॥ ४१ ॥</p>
<p>भक्तांचें हरावया चित्त । हरि हरितो त्यांचें वित्त 
।</p>
<p>वित्तत्यागें करूनि सुचित्त । दे विवेकयुक्त वैराग्य 
॥ ४२ ॥</p>
<p>ऐसें घेतेंदेतें विंदान । ब्रह्मादिकां अतर्क्य 
जाण ।</p>
<p>यालागीं तो भगवंत पूर्ण । त्यासी साही गुण वशवर्ती 
॥ ४३ ॥</p>
<p>त्याचें अचिंत्यानंतरूप । परी मजलागीं झाला सकृप 
।</p>
<p>माझें धनेंसी निरसूनि पाप । ज्ञानदीप उजळला ॥ ४४ 
॥</p>
<p>हो कां कृपा उपजली भगवंता । परी म्यां वंचिल्या यज्ञदेवता 
।</p>
<p>त्या क्षोभल्या करिती घाता । हेंही सर्वथा घडेना 
॥ ४५ ॥</p>
<p>करीं चक्र धगधगित । ज्याचा पाठिराखा हरि समर्थ ।
</p>
<p>विघ्नाचा वारा न रिघे तेथ । देव वंदीत तयासी ॥ ४६ 
॥</p>
<p>देवीं वंदूनि प्रल्हादासी । शांत करविलें नृसिंहासी 
।</p>
<p>तो पाठिराखा नरहरी ज्यासी । विघ्न त्यापाशीं रिघे 
केवीं ॥ ४७ ॥</p>
<p>जेणें देवांचिया कोडी । क्षणें सोडविल्या बांदवडी 
।</p>
<p>त्याचे भक्तांची लोंव वांकडी । देवें बापुडीं केवीं 
करिती ॥ ४८ ॥</p>
<p>जो सकळ देवांचा नियंता । ज्याचे चरण देव वंदिती माथां 
।</p>
<p>तो भगवंत साह्य असतां । विघ्न सर्वथा बाधीना ॥ ४९ 
॥</p>
<p>ज्याचेनि बळें वाढले देव । देव जयाचे अवयव ।</p>
<p>तो हरि तुष्टला स्वयमेव । तेथ विघ्नसंभव कोणाचा 
॥ ४५० ॥</p>
<p>सर्वदेवमय श्रीहरी । इंद्रचंद्ररूपें माझा हरी 
।</p>
<p>ऐशिया मज दीनावरी । विघ्न संसारीं असेना ॥ ५१ ॥</p>
<p>ऐशिये कृपेचे कारण । ये जन्मीं नाहीं साधन ।</p>
<p>हें माझें पूर्वील जुनें ऋण । देवापाशीं जाण ठेविलें 
होतें ॥ ५२ ॥</p>
<p>पूर्वीं कोण जन्मीं कोण देशीं । तीर्थक्षेत्रीं 
कोण वंशी ।</p>
<p>कोण आचरलों सत्कर्मासी । तेणें हृषीकेशी तुष्टला 
॥ ५३ ॥</p>
<p>मातें अतिदुःखी देखोन । हरि तुष्टला कृपापूर्ण 
।</p>
<p>त्याचे कृपेस्तव जाण । विवेकसंपन्न मी झालों ॥ ५४ 
॥</p>
<p>हो कां धनक्षयें झालें दुःख । तेणें दुःखें पावलों 
निजसुख ।</p>
<p>भवाब्धि तरावया देख । वैराग्यविवेक दृढ तारूं ॥ 
५५ ॥</p>
<p>हरिखें वोसंडूनि ब्राह्मण । म्हणे उरले आयुष्येनि 
जाण ।</p>
<p>वृथा जावों नेदीं अर्थ क्षण । करीन निर्दळण सुखदुःखां 
॥ ५६ ॥</p>
<blockquote>
<p><br/></p>

<p>सोऽहं कालावशेषेण शोषयिष्येऽङ्गमात्मनः ।</p>
<p>अप्रमत्तोऽखिलस्वार्थे यदि स्यात्सिद्ध आत्मनि 
॥ २९ ॥</p>
<p><br/></p>
</blockquote>


<p>का‌इसा भवभयाचा पाड । घे‌ईन कोटि जन्मंचा सूड ।</p>
<p>नासल्या आयुष्याचा कैवाड । करीन निवाड येणें देहें 
॥ ५७ ॥</p>
<p>देहासी आली वार्धक्यता । परी वृद्धत्व नव्हे माझिया 
चित्ता ।</p>
<p>तेणें चित्तें चिंतूनि भगवंता । भवबंध आतां छेदीन 
॥ ५८ ॥</p>
<p>उरले आयुष्यें येथ । कळिकाळाचे पाडीन दांत ।</p>
<p>गर्भदुःखाचें खणोनि खत । मरणाचा घात मी करीन ॥ ५९ 
॥</p>
<p>जेणें देहें सत्यानृत । कर्में आचरलों समस्त ।</p>
<p>तें देह मी शोषीन येथ । विदेहस्थ निजभावें ॥ ४६० 
॥</p>
<p>घालूनि निजबोधाची धाडी । फोडीन देहाची बांदवडी 
।</p>
<p>तोडूनि सुखदुःखांची बेडी । उभवीन गुढी सायुज्याची 
॥ ६१ ॥</p>
<p>आजी वैराग्यविवेकयुक्त । मी निजस्वार्थीं सावचित्त 
।</p>
<p>जो जो साधीन परमार्थ । तो तो हस्तगत मज होय ॥ ६२ ॥</p>
<p>मजचि साधे निजस्वार्थ । हाचि नेम नाहीं येथ ।</p>
<p>जो जो वैराग्यविवेकयुक्त । त्यासी परमार्थ आंदण 
॥ ६३ ॥</p>
<p>वैराग्यविवेकाचें लक्षण देहगेहस्त्रियदि धन ।
</p>
<p>असतां आसक्त नव्हे मन । वैराग्य पूर्ण या नांव ॥ 
६४ ॥</p>
<p>म्यां जो आरंभ केला पहा हो । यासी देवोदेवीसमुदावो 
।</p>
<p>येणेंसहित देवाधिदेवो । मज साह्य होवो हें प्रार्थित 
॥ ६५ ॥</p>
<blockquote>
<p><br/></p>

<p>तत्र मामनुमोदेरन्‌ देवास्त्रिभुवनेश्वराः ।</p>
<p>मुहूर्तेन ब्रह्मलोकं खट्वाङ्गः समसाधयत्‌ ॥ ३० 
॥</p>
<p><br/></p>
</blockquote>


<p>इंद्रियाधिष्ठात्री देवता । मज साह्य होतू समस्ता 
।</p>
<p>सिद्दि पावावया परमार्था । इंद्रियजयता मज द्यावी 
॥ ६६ ॥</p>
<p>जो त्रिभुवनेश्वर विख्यात । तो साह्य झालिया भगवंत 
।</p>
<p>देवता साह्य होती समस्त । त्या अंतर्भूत हरिरूपीं 
॥ ६७ ॥</p>
<p>देवतारूपें भावूनि हरी । सकळ देवांची सेवा करीं 
।</p>
<p>साह्य हो‌ऊनि दीनोद्धारीं । मज भवसागरीं तारावें 
॥ ६८ ॥</p>
<p>म्हणाल वयसेचा शेवट । केवळ झालासी तूं जरठ ।</p>
<p>वार्धकीं हे खटपट । वृथा कष्ट कां करिशी ॥ ६९ ॥</p>
<p>ऐसा न मानावा अर्थ । खट्वांगराजा विख्यात ।</p>
<p>मुहूर्तें साधिला परमार्थ । निजस्वार्थ फावला ॥ 
४७० ॥</p>
<p>त्याहूनि माझें तंव येथ । आयुष्य असेल बहुत ।</p>
<p>देव साह्य होत समस्त । निमेषें परमार्थ साधीन ॥ ७१ 
॥</p>
<p>आजी विवेकवैराग्य जैसें आहे । हें जैं निर्वाहलें 
राहे ।</p>
<p>तैं कळिकाळ बापुडें काये । म्यां जितिला होये संसार 
॥ ७२ ॥</p>
<p>हा पूर्वी कैसा होता येथ । आतां पालटलें याचें वृत्त 
।</p>
<p>झाला विवेकवैराग्ययुक्त । आश्चर्यें सांगत श्रीकृष्ण 
॥ ७३ ॥</p>
<blockquote>
<p><br/></p>

<cite><p>श्रीभगवानुवाच-</p></cite>
<p>इत्यभिप्रेत्य मनसा ह्यावन्त्यो द्विजसत्तमः 
।</p>
<p>उन्मुच्य हृदयग्रन्थीन्‌ शान्तो भिक्षुरभून्मुनिः 
॥ ३१ ॥</p>
<p><br/></p>
</blockquote>


<p>ऐसा तो अवंतीच ब्राह्मण । अतिकदर्यु होता जाण ।</p>
<p>त्याच्या हातींचें गेलिया धन । वैराग्यचिन्ह पालटले 
॥ ७४ ॥</p>
<p>यालागीं वैराग्यविविवेक चित्तीं । झाल्या आंदणी 
ब्रह्मप्राप्ती ।</p>
<p>कृष्ण सांगे उद्धवाप्रती । निजात्मस्थिती साधावया 
॥ ७५ ॥</p>
<p>पूर्वीं होता ब्राह्मणाधम । धनलोभी निंद्यकार्म 
।</p>
<p>तोचि झाला द्विजोत्तम । विवेकें परम वैरागी ॥ ७६ 
॥</p>
<p>पूर्वीं केलिया निश्चितार्था । मी साधीन सर्वथा 
।</p>
<p>ऐशिया अति‌उल्हासता । निजपरमार्था साधक ॥ ७७ ॥</p>
<p>माझिया दुःखाचें कारण । माझा मीचि झालों जाण ।</p>
<p>धरितां काम लोभ धनाभिमान । दुःख दारुण मज माझें ॥ 
७८ ॥</p>
<p>मज दुःख दे‌ऊनि गेलें धन । धन तें दुःखाचें भाजन 
।</p>
<p>स्त्रीपुत्रार्थ सलोभी आपण । तिंहीच जाण मज दवडिलें 
॥ ७९ ॥</p>
<p>धरावा ज्ञातीचा अभिमान । तंव स्वयातीं सांडिलों 
जाण ।</p>
<p>मजसी विमुख झाले स्वजन । त्यांचा लोभ कोण मज आतां 
॥ ४८० ॥</p>
<p>स्त्री पुत्र स्वजन धन । यांच्या लोभांचें मुख्य 
कारण ।</p>
<p>माझा मज देहाभिमान । त्यासी माझें नमन साष्टांग 
॥ ८१ ॥</p>
<p>नमन स्त्रीपुत्रादि धनांसी । नमन स्वयातिस्वजनांसी 
।</p>
<p>नमन देहाभिमानासी । संबंध तुम्हांआम्हांसी असेना 
॥ ८२ ॥</p>
<p>जेवीं कां जळा आणि चंद्रबिंबासी । एकत्र वास दिसे 
दोहींसी ।</p>
<p>परी चंद्र अलिप्त जळेंसीं । तेवीं संबंध तुम्हांसीं 
मज नाहीं ॥ ८३ ॥</p>
<p>जेवीं कां अखंड अहर्निशीं । छाया जडलीसे रूपासी 
।</p>
<p>तैं रूप न बैसे निजच्छायेसी । तेवीं संबंधू तुम्हांसीं 
मज नाहीं ॥ ८४ ॥</p>
<p>जेवीं तारुण्य ये देहापाशीं । तेणें तारुण्यें 
देहो मुसमुशी । शेखीं</p>
<p>तारुण्य सांडी देहासी । तेंवी म्यां तुम्हांसी 
सांडिलें ॥ ८५ ॥</p>
<p>वनीं वसंताचें रिगवणें । वनश्री शोभा मिरवी तेणें 
।</p>
<p>तो वस्तूं जेवीं सांडी वनें । तेवीं म्यां सांडणें 
अहंममता ॥ ८६ ॥</p>
<p>बाप सवैराग्य विवेक । त्याग करविला अलोलिक ।</p>
<p>देहाभिमाना तिळोदक । दीधलें देख ममतेसी ॥ ८७ ॥</p>
<p>जेवीं भ्रष्टलिया पुत्रासी । पिता घडस्फोटें त्यागी 
त्यासी ।</p>
<p>तेंवी त्यागूनि देहाभिमानासी । स्वयें संन्यासी 
तो झाला ॥ ८८ ॥</p>
<p>जेवीं कां ये फळ परिपाकातें । सांडी जन्मला निजदेहातें 
।</p>
<p>देंठ न धरी त्या फळातें । फळ देंठातें धरीना ॥ ८९ 
॥</p>
<p>तेवीं हा न धरी अहंतेसी । अहंता लाजिली न ये यापाशीं 
।</p>
<p>हाही देहाभिमानासी । सद्भावेंसीं नातळे ॥ ४९० ॥
</p>
<p>जळीं जेवीं पद्मिनीपान । असोनि जळेंसी अलिप्त जाण 
।</p>
<p>तेवीं नातळोनि देहाभिमान । संन्यासग्रहण विध्युक्त 
॥ ९१ ॥</p>
<p>अन्य संन्यासी करोनि होम । जाळिला म्हणती क्रोधकाम 
।</p>
<p>शेखीं तिळतूप होय भस्म । क्रोधकाम संचले ॥ ९२ ॥</p>
<p>तैशी नव्हेच याची होमस्थिती । जाळिल्या विकल्पाच्या 
वृत्ती ।</p>
<p>कमक्रोधांची पूर्णाहुती । केली अहंकृतीसमवेत ॥ 
९३ ॥</p>
<p>होमूनि निजस्वभावासी । झाला त्रिदंडी संन्यासी 
।</p>
<p>आज्ञा घे‌ऊनि गुरूपाशीं । सुखें सुखवासी विचरत 
॥ ९४ ॥</p>
<blockquote>
<p><br/></p>

<p>स चचार महीमेतां संयतात्मेन्द्रियानिलः ।</p>
<p>भिक्षार्थं नगर ग्रामनसङ्गोऽलक्षितोऽविशत्‌ ॥ 
३२ ॥</p>
<p><br/></p>
</blockquote>


<p>जिणॊनियां मनपवन । सांडोनिया मानाभिमान ।</p>
<p>परमानंदें परिपूर्ण । पृथ्वीमाजीं जाण विचरत ॥ 
९५ ॥</p>
<p>ज्यासी नावडे देहसंगती । त्यासी कैंचा संगू सांगती 
।</p>
<p>एकला विचरे क्षिती । आत्मस्थिती निजभोधें ॥ ९६ ॥
</p>
<p>अखंड वसे वनांतरीं । भिक्षेलागीं निघे नगरीं ।</p>
<p>खेट खर्वट ग्रामीं पुरीं । भिक्षा करी यथाप्राप्त 
॥ ९७ ॥</p>
<p>मी एक भिक्षेसी येता । हा नेम न करी सर्वथा ।</p>
<p>अलक्ष्य येवोनि अवचितां जें आलें हाता तेणें सुखी 
॥ ९८ ॥</p>
<p>पंचागार सप्तागार । हाही नेम नाहीं निर्धार ।</p>
<p>कोणोविखींचा अहंकार । अणुमात्र धरीना ॥ ९९ ॥</p>
<blockquote>
<p><br/></p>

<p>तं वै प्रवयसं भिक्षुमवधूतमसज्जनाः ।</p>
<p>दृष्टा पर्यभवन्‌ भद्र बह्वीभिः परिभूतिभिः ॥ ३३ 
॥</p>
<p><br/></p>
</blockquote>


<p>न करी देहमळक्षाळण । मुसलवत्‌ करी स्न्नान ।</p>
<p>यालागीं तो धूसरवर्ण । अवधूतपण या हेतू ॥ ५०० ॥</p>
<p>ऐसा विचरतां पृथ्वीसी अवचटें आला अवंतीसी ।</p>
<p>अतिवृद्ध आणि संन्यासी । अवधूतवेषी देखिला ॥ १ ॥
</p>
<p>संन्यास घेतलिया जाण । पूर्वभूमिका अवलोकन ।</p>
<p>एक वेळां करावी आपण । पद्धतिलेखन आचार्याचें ॥ २ 
॥</p>
<p>ते नगरींचे म्हणती जन । अरे हा कदर्यु ब्राह्मण ।
</p>
<p>याचें हारपल्या धन । संन्यासे जाण हा झाला ॥ ३ ॥</p>
<p>हें ऐकोनियां अतिदुर्जन । त्यासभोंवते मीनले जाण 
।</p>
<p>परस्परें दावूनि खूण । विरुद्ध छळण मांडिलें ॥ ४ 
॥</p>
<p>त्यासी बहुसाल उपद्रवितां । क्षणार्ध पालट नव्हे 
चित्ता ।</p>
<p>क्रोध न येचि सर्वथा । अतिविवेकता महाधीरू ॥ ५ ॥</p>
<p>त्याच्या उपद्रवाची कथा । आणि त्याचि सहनशीलता 
।</p>
<p>तुज मी सांगेन तत्त्वतां । सावधानता अवधारीं ॥ ६ 
॥</p>
<p>दृष्टि ठेवूनि येथींच्या अर्था । विवेकें कुशळ 
होय श्रोता ।</p>
<p>अर्थ धरी भावार्थता । शांति तत्त्वतां तो लाभे ॥ 
७ ॥</p>
<p>विवेकचित्तचकोरचंद्रा । भागवतभाग्यें शुद्धमुद्रा 
।</p>
<p>शांतिसौभाग्यनरेंद्रा । ऐक सुभद्रा उद्धवा ॥ ८ 
॥</p>
<p>आकळावया निजशांतीसी । कृष्ण संबोधी उद्धवासी ।</p>
<p>ऐसें सावध करोनि त्यासी । म्हणे दशा ते ऐसी शांतीची 
॥ ९ ॥</p>
<p>अवरोधितां जीविकेसी । सन्मान देतां अपमानेंसीं 
।</p>
<p>जो सर्वथा न ये क्षोभासी । शांति त्यापाशीं तें ऐक 
॥ ५१० ॥</p>
<blockquote>
<p><br/></p>

<p>केचित्रिवेणुं जगृहुरेके पात्रं कमण्डलुम्‌ ।
</p>
<p>पीठं चैकेऽक्षसूत्रं च कन्थां चीरणि केचन ॥ ३४ ॥
</p>
<p><br/></p>
</blockquote>


<p>दुर्जनीं वेढूनि संन्यासी । छळणार्थ लागती पायांसी 
।</p>
<p>तेणें नमनप्रसंगेंसीं । करिती स्पर्शासी अवघेही 
॥ ११ ॥</p>
<p>एक म्हणती वृद्ध संन्यासी । एक म्हणती किती चातुर्मासी 
।</p>
<p>एक पुसती संप्रदायासी । कोणे गुरूनें तुम्हांसी 
मुंडिलें ॥ १२ ॥</p>
<p>एक खुणाविती एकांसी । पूर्वभूमी पुसा यासी ।</p>
<p>एक म्हणती यापाशीं । धनसंग्रहासी पुसा रे ॥ १३ ॥</p>
<p>एक म्हणती अहो स्वामी । तुमची कवण पूर्वभूमी ।</p>
<p>तुम्ही व्यापारी कीं उदिमी । कोणे ग्रामीं निवासू 
॥ १४ ॥</p>
<p>एक म्हणती कांहीं आहे धन । एक म्हणती आतां निर्धन 
।</p>
<p>एक म्हणती न करा छळण । विरक्त पूर्ण संन्यासी ॥ १५ 
॥</p>
<p>ऐसें करितां छळण । संन्यासी अनुद्वेग जाण ।</p>
<p>निःशब्दवादें धरिलें मौन । कांहीं वचन न बोले ॥ १६ 
॥</p>
<p>एक म्हणती त्रिदंडा कारण । हा पूर्वीं होता अतिसधन 
।</p>
<p>कोरूनि भरिलें असेल धन । हेंचि लक्षण त्रिदंडा ॥ 
१७ ॥</p>
<p>एक म्हणती सहस्त्रदोरीं । कंथा केली असे अतिथोरी 
।</p>
<p>एक म्हणती त्यामाझारीं । धन शिरोवेरीं खिळिलेंसे 
॥ १८ ॥</p>
<p>एक म्हणती काय पाहतां तोंड । येणें मांडिलेंसे पाखंड 
।</p>
<p>ऐसा निर्भर्त्सिता वितंड । एकें त्रिदंड हरितला 
॥ १९ ॥</p>
<p>एकें हरितलें पाणिपात्र । एकें नेलें पीठ पवित्र 
।</p>
<p>एकें नेलें अक्षसूत्र । काषायवस्त्र तें एकें ॥ 
५२० ॥</p>
<p>एज न्गभे हा माझा ऋणायित । भला सांपडला येथ ।</p>
<p>म्हणोनि कंथेसी घाली हात । कौपीनयुक्त तेणें नेली 
॥ २१ ॥</p>
<p>ऐसें करितांही दुर्जन । त्याचें गजबजीना मन ।</p>
<p>कांहीं न बोले वचन । क्षमेनें पूर्ण निजधैर्य ॥ २२ 
॥</p>
<p>तो म्हणे जाणेंयेणें हीं दोनी । केवळ अदृष्टा‌अधीनी 
।</p>
<p>यालागीं मागण्याची ग्लानी । न करूनि मुनी निघाला 
॥ २३ ॥</p>
<p>संन्यासी जातां देखोनी । सभ्य सभ्य शठ ये‌ऊनी ।</p>
<p>साष्टांग नमस्कार करूनी । अतिविनीतपणीं विनवित 
॥ २४ ॥</p>
<p>मग म्हणती हरहर । अपराध घडला थोर ।</p>
<p>मातले हे रांडपोर । पात्रापात्र न म्हणती ॥ २५ ॥</p>
<p>स्वामी कोप न घरावा मनीं । वस्त्रें घ्यावीं कृपा 
करूनी ।</p>
<p>परतविला पायां लागूनी । पूर्ण छळणीं छळावया ॥ २६ 
॥</p>
<blockquote>
<p><br/></p>

<p>प्रदाय च पुनस्तानि दर्शितान्याददुर्मुनेः ।</p>
<p><br/></p>
</blockquote>


<p>संन्यासी आणूनि साधुवृत्ती । दंडकमंडलू पुढें ठेविती 
।</p>
<p>एक वस्त्रें आणोनि देती । एक ते नेती हिरोनी ॥ २७ 
॥</p>
<p>एक ते म्हणती वृद्ध संन्यासी । याचीं वस्त्रें द्यावी 
यासी ।</p>
<p>एक म्हणती या शठासी । दंडितां आम्हांसी अतिपुण्य 
॥ २८ ॥</p>
<p>वस्त्रें न देती उपहासीं । संन्यासी निघे सावकाशीं 
।</p>
<p>एक परतवूनि त्यासी । दे‌ऊनी वस्त्रांसी जा म्हणती 
॥ २९ ॥</p>
<p>एक धांवूनि हाणे माथां । वस्त्रें हिरोनि जाय परता 
।</p>
<p>एक म्हणती द्या रे आतां । वृद्ध कां वृथा शिणवाल 
॥ ५३० ॥</p>
<p>यावरी संन्यासी आपण । गेला वस्त्रें वोसंडून ।</p>
<p>करोनिया संध्यास्न्नान । भिक्षार्थ जाण निघाला 
॥ ३१ ॥</p>
<blockquote>
<p><br/></p>

<p>अन्नं च भैक्ष्यसंपन्नं भुञ्जानस्य सरित्तटे ॥ 
३५ ॥</p>
<p>मूत्रयन्ति च पापिष्ठाः ष्ठीवन्त्यस्य च मूर्धनि 
।</p>
<p>यतवाचं वाचयन्ति ताडयन्ति न वक्ति चेत्‌ ॥ ३६ ॥</p>
<p><br/></p>
</blockquote>


<p>भिक्षा मागोनि संपूर्ण । शास्त्रविभागें विभागून 
।</p>
<p>सरितातटीं करितां भोजन । तें देखोनि दुर्जन तेचि 
आले ॥ ३२ ॥</p>
<p>अरे हा संन्यासी नव्हे साचा । कदर्यु आमुचे गांवींचा 
।</p>
<p>होय नव्हे न बोले वाचा । हा ठकपणाचा उपावो ॥ ३३ ॥</p>
<p>यासी बोलविल्यविण राहे । तो याचाचि दासीपुत्र होये 
।</p>
<p>ऐशी शपथ करूनि पाहें । आले समुदायें तयापाशीं ॥ ३४ 
॥</p>
<p>एक म्हणे याचें मौन । उडवीन मी न लागतां क्षण ।</p>
<p>हा जेणें करी शंखस्फुरण । तो उपावो जाण मी जाणें 
॥ ३५ ॥</p>
<p>तो म्हापापी अतिदुर्मती । जेवितां त्याचे मस्तकीं 
मुती ।</p>
<p>तरी क्रोध न ये त्याचे चित्तीं । निजात्मस्थितीं 
निवाला ॥ ३६ ॥</p>
<p>जरी अंतरीं क्रोध आला । तरी तो अशांतचि झाला ।</p>
<p>बाहेरी न बोलेचि बोला । लोकलाजे भ्याला पोटास्थे 
॥ ३७ ॥</p>
<p>तैसा नव्हे हा संन्यासी । धू‌ओनि सांडिलें निजलाजेसी 
।</p>
<p>निजशांतीची दशा कैशी । क्रोध मानसीं वोळेना ॥ ३८ 
॥</p>
<p>आंत एक बाह्य एक । या नांव मुख्य दांभिक ।</p>
<p>तैसा संन्यासी नव्हे देख । सबाह्य चोख निजशांति 
॥ ३९ ॥</p>
<p>तंव ते दूर्जन म्हणती । अरे हा न बोले निश्चितीं 
।</p>
<p>संमुख मुखावरी थुंकिती । अतिनिदिती नोकूनी ॥ ५४० 
॥</p>
<p>एक हाणीती लात । एक टोले देती माथां ।</p>
<p>एक म्हणती न बोलतां । यासी सर्वथा न सोडा ॥ ४१ ॥</p>
<blockquote>
<p><br/></p>

<p>तर्जयन्त्यपरे वाग्भिः स्तेनोऽयमिति वादिनः ।
</p>
<p>बन्धन्ति रज्ज्वा तं केचिद्वध्यतां बध्यतामिति 
॥ ३७ ॥</p>
<p><br/></p>
</blockquote>


<p>आणिक एक दुरूनि जाण । वर्मीं विंधिती वाग्बाण ।</p>
<p>याच्या वेषाचें लक्षण । आम्हीं संपूर्ण जाणीतलें 
॥ ४२ ॥</p>
<p>याचे वेषाचा विचारू । शठ नष्ट दांभिक थोरू ।</p>
<p>भिक्षामिसें हिंडे हेरू । धरा चोरू निश्चितीं ॥ 
४३ ॥</p>
<p>ऐसे विकल्पवाक्यें गर्जती । एक बांधा बांधा म्हणती 
।</p>
<p>एक दृढदोरीं बांधिती । दोहीं हातीं अधोमुख ॥ ४४ ॥
</p>
<blockquote>
<p><br/></p>

<p>क्षिपन्त्येकेऽवजानन्त एष धर्मध्वजः शठः ।</p>
<p>क्षीणवित्त इमां वृत्तिमग्रहीत्स्वजनोञ्झितः 
॥ ३८ ॥</p>
<p><br/></p>
</blockquote>


<p>त्याचें पूर्ववृत्त जे जाणते । ते अपमानूनि निंदिती 
।</p>
<p>पूर्वीं कदर्यू याची ख्याती । हा आम्हांप्रती संन्यास 
मिरवी ॥ ४५ ॥</p>
<p>येणें सूक्तासूक्तीं संचिलें धन । अधर्में वित्त 
झालें क्षीण ।</p>
<p>स्वजनीं सांडिला दवडून । पोटासी अन्न मिळेना ॥ ४६ 
॥</p>
<p>अन्न मिळावया पोटासी । झाला कपटवेष संन्यासी ।</p>
<p>लाज नाहीं या निर्लज्जासी । योग्यता आम्हांसी दावितां 
॥ ४७ ॥</p>
<p>पूर्वींलागूनि हा वंचकू । आतां झाला संन्यासी दांभिकू 
।</p>
<p>याचें मत नेणे हा भोळा लोकू । महाठकू दृढमौनी ॥ ४८ 
॥</p>
<p>हो कां बहुरुप्याचीं सोंगें जैसीं । तेवीं हा उत्तमवेषें 
संन्यासी ।</p>
<p>हो‌ऊनि ठकूं आला आम्हांसी । मारितां यासी दोष नाहीं 
॥ ४९ ॥</p>
<blockquote>
<p><br/></p>

<p>अहो एष महासारो धृतिमान्‌ गिरिराडिव ।</p>
<p>मौनेन साधयत्यर्थं बकवद्दृढनिश्चयः ॥ ३९ ॥</p>
<p><br/></p>
</blockquote>


<p>हा दांभिकांमाजीं महाबळी । धरिल्या वेषातें प्रतिपाळी 
।</p>
<p>आम्हीं पीडितां न डंडळी । जेवीं कां वाहटोळीं महामेरू 
॥ ५५० ॥</p>
<p>याच्या धैर्याचें शहाणपण । साधवया अन्न‌आच्छादन 
।</p>
<p>बकाच्या ऐसें धरिलें मौन । स्वार्थ पूर्ण लक्षूनी 
॥ ५१ ॥</p>
<p>बक गिळावया मासा । मौन धरोनि राहे जैसा ।</p>
<p>हाही जाणावा तैसा । भोळ्या माणसां नाडील ॥ ५२ ॥</p>
<p>आतां हा धनलोभार्थ जाणा पूर्वील उपद्रव नाणी मना 
।</p>
<p>तेचि झालीसे दृढ धारणा । उपद्रवगणना या नाहीं ॥ ५३ 
॥</p>
<p>एक म्हणती धैर्यमूर्ती । म्हणोनियां लाता हाणिती 
।</p>
<p>एक ते नाकीं काड्या खुपसिती । याची निहशांती पाहों 
पां ॥ ५४ ॥</p>
<p>ऐसे‌ऐसे उपद्रवती । नानापरी उपहासिती ।</p>
<p>तरी द्वेष नुपजे चित्तीं । निजशांती निश्चळू ॥ ५५ 
॥</p>
<p>जंव जंव देखती त्याची शांती । तंव तंव दुर्जन क्षोभा 
येती ।</p>
<p>नाना उपद्रव त्यासी देती । तेंचि श्रीपती सांगत 
॥ ५६ ॥</p>
<blockquote>
<p><br/></p>

<p>इत्येके विहसन्त्येनमेके दुर्वातयन्ति च ।</p>
<p>तं बबन्धुर्निरुरुधुर्यथा क्रीडनकं द्विजम्‌ 
॥ ४० ॥</p>
<p><br/></p>
</blockquote>


<p>कदर्या बाणली पूर्ण शांती । ऐसे एक उपहासिती ।</p>
<p>एक नाकीं चुना लाविती । एक मुख माखिती काजळें ॥ ५७ 
॥</p>
<p>एक अतिशठ साचोकारे । पुढं ठाकोनि पाठिमोरे ।</p>
<p>शर्धा करिती अधोद्वारें । नाकीं तोंडीं भरे दुर्गंध 
॥ ५८ ॥</p>
<p>तरी त्याचिया निजस्थिती । अणुमात्र क्षोभ न ये चित्तीं 
।</p>
<p>तोचि संन्यासी त्रिजगतीं । ज्याची ढळॆना शांती 
क्षोभविल्याही ॥ ५९ ॥</p>
<p>एवं क्षोभेना त्याचें मन । देखोन खवळले दुर्जन ।
</p>
<p>त्यासी गळां श्रृंखला निरोधून । आणिला बांधून चौबारा 
॥ ५६० ॥</p>
<p>यासी वोळख रे कोणी तुम्ही । हा धनलोभी जो अकर्मी 
।</p>
<p>तो आजी सांपडविला आम्हीं । अति‌अधर्मी दांभिक ॥ 
६१ ॥</p>
<p>जेवीं गारुडी बांधी माकडा । तेवीं संन्यासी बांधिला 
गाढा ।</p>
<p>मिळोनियां चहूंकडा । मागांपुढां वोढिती ॥ ६२ ॥</p>
<p>एक ओढिती पूर्वेशी । एक ओढिती पश्चिमेसी ।</p>
<p>संन्यासी हांसे निजमानसीं । सुख सर्वांसी होये 
येणें ॥ ६३ ॥</p>
<p>देह प्रारब्ध भोगी जाण । याचा मजसी संबंध कोण ।</p>
<p>येणें विवेकें क्षमापूर्ण । कोणाचें मन्‌ दुखवीना 
॥ ६४ ॥</p>
<p>जेथ स्वगोत्र सो‌इरे स्वजन । जिंहीं दीधला अतिसन्मान 
।</p>
<p>त्यांदेखतां अपमान । अनुद्विग्न जो साहे ॥ ६५ ॥</p>
<p>त्यापाशीं शांति संपूर्ण । उद्धवा निश्चयेंसीं 
जाण ।</p>
<p>ज्याचें लोकेषणे लाजे मन । अशांति जाण ते ठायीं ॥ 
६६ ॥</p>
<p>ऐसा क्षोभवितां पहा हो । क्षोभा न चढे त्याचा भावो 
।</p>
<p>त्या सन्याशाचा अभिप्रावो । स्वयें देवादिदेवो 
सांगत ॥ ६७ ॥</p>
<blockquote>
<p><br/></p>

<p>एवं स भोतिकं दुःखं दैविकं दैहिकं च यत्‌ ।</p>
<p>भोक्तव्यमात्मनो दिष्टं प्राप्तं प्राप्तमबुध्यत 
॥ ४१ ॥</p>
<p><br/></p>
</blockquote>


<p>भिक्षु बोले निजविवेक । त्रिविध प्रारब्धें बांधले 
लोक ।</p>
<p>तेणें भोगणें पडे आवश्यक । रावो रंक सुटेना ॥ ६८ 
॥</p>
<p>भूतांची पीडा ते भौतिक । देवांची पीडा ते दैविक ।
</p>
<p>देहीं उपजती ज्वरादिक । हे पीडा देख दैहिक ॥ ६९ ॥
</p>
<p>यापरी त्रिविध दुःख । प्रारब्ध झालें जनक ।</p>
<p>तें भोगितां मानी असुख । तो केवळ मूर्ख अतिमंद ॥ 
५७० ॥</p>
<p>जे भोग आले प्रारब्धेंसीं । तेथे साह्य केल्या हरिहरांसी 
।</p>
<p>भोग न चुकती प्राण्यासी । हें जाणोनि संन्यासी क्षमावंत 
॥ ७१ ॥</p>
<p>कृष्ण साह्य पांडवांसी । ते भोगिती नष्टचर्यासी 
।</p>
<p>तेथें साह्य केल्या हरिहरांसी । प्रारब्ध कोणासी 
टळेना ॥ ७२ ॥</p>
<blockquote>
<p><br/></p>

<p>परिभूत इमां गाथामगायत नराधर्मैः ।</p>
<p>पात्यद्भिः स्वधर्मस्थो धृतिमास्थाय सात्त्विकीम्‌ 
॥ ४२ ॥</p>
<p><br/></p>
</blockquote>


<p>दुर्जनांच्या उपद्रवाहातीं । निजशांति न सांडीच 
यती ।</p>
<p>धरोनियां सात्त्विकी धृती । स्वधर्मस्थिती न ढळेचि 
॥ ७३ ॥</p>
<p>तेणें भिक्षूनें गायिली गाथा । ते तुज मी सांगेन 
आतां ।</p>
<p>उद्धवा अतिसावधानता । तो बोध तत्त्वतां अवधारीं 
॥ ७४ ॥</p>
<p>तो बोधू धरितां चित्तीं । द्वंद्वसाम्या पावे स्थिती 
।</p>
<p>सहजें उल्हासे निजशांती । सायुज्यमुक्ती घर रिघे 
॥ ७५ ॥</p>
<p>जगीं उद्धवाचें भाग्य पूर्ण । ज्यासी श्रीकृष्ण 
करी सावधान ।</p>
<p>काय बोलिला भिक्षु आपण । तें निरूपण अवधारीं ॥ ७६ 
॥</p>
<blockquote>
<p><br/></p>

<cite><p>द्विज उवाच-</p></cite>
<p>नायं जनो मे सुखदुःखहेतुर्न देवताऽऽत्माग्रहकर्मकालाः 
।</p>
<p>मनः परं कारणमामनन्ति संसारचक्रं परिवर्तयेद्यत्‌ 
॥ ४३ ॥</p>
<p><br/></p>
</blockquote>


<p>सुजन दुर्जन साधारण । ऐसे जे त्रिविध जन ।</p>
<p>माझ्या सुखदुःखांसी कारण । सर्वथा जाण ते नव्हती 
॥ ७७ ॥</p>
<p>जन तितुके पांचभौतिक । माझाही देहो तोचि देख ।</p>
<p>जनांसी मज सहजें ऐक्य । उपजे सुखदुःख मनापाशीं ॥ 
७८ ॥</p>
<p>देवता सुखदुःखदायक । ऐसें म्हणावें आवश्यक ।</p>
<p>तीं दैवतें मनःकाल्पनिक । त्याचें सुखदुःख मजसी 
न लगे ॥ ७९ ॥</p>
<p>देवतारूपें मन आपण । मनें कल्पिले देवतागण ।</p>
<p>ते जैं सुखदुःखें देती जाण । तैं मुख्य कारण मन झालें 
॥ ५८० ॥</p>
<p>जेथ जैसा मनाचा सद्भावो । तेथ तद्रूपें भासे देवी 
देवो ।</p>
<p>जेथ मनाचा विकल्प पहा हो । तेथ थिता देवो दिसेना 
॥ ८१ ॥</p>
<p>यालागीं सकळ देवता । त्या जाण मनःकल्पिता ।</p>
<p>त्यांपासाव सुखदुःखव्यथा । ते मनाचे माथां निश्चित 
॥ ८२ ॥</p>
<p>आत्मा सुखदुःखांसी कारण । हें समूळ मिथ्यावचन ।
</p>
<p>आत्म्याचे ठायीं द्वैतभान । त्रिशुद्धी जाण असेना 
॥ ८३ ॥</p>
<p>मी एक सुखदुःखांचा दाता । हा एक सुखदुःखांचा भोक्ता 
।</p>
<p>हें आत्म्याचे ठायीं तत्त्वतां । जाण सर्वथा असेना 
॥ ८४ ॥</p>
<p>जन्मकाळींचे ग्रह दारुण । म्हणों सुखदुःखांसी कारण 
।</p>
<p>ग्रहांचा ग्रहो मन आपण । जन्ममरण भोगवी ॥ ८५ ॥</p>
<p>ग्रहांची ग्रहगती देहान्तवरी । मनाची ग्रहगती त्याहूनि 
थोरी ।</p>
<p>दुःख भोगवी नाना प्रकारीं । जन्मजन्मांतरीं सोडीना 
॥ ८६ ॥</p>
<p>दुष्ट ग्रह चारी दिवस पीडी । मनाची पीडा जन्मकोडी 
।</p>
<p>दुष्ट ग्रहो भोगूनि सोडी । मन न सोडी कल्पांतीं ॥ 
८७ ॥</p>
<p>जैं मन न धरी देहाभिमान । तैं ग्रहांची पीडा मानी 
कोण ।</p>
<p>यालागीं सुखदुःखां कारण मनचि जाण महाग्रहो ॥ ८८ 
॥</p>
<p>येथ निजकर्म दुःखदायक । हेंही म्हणतां न ये देख ।
</p>
<p>कर्म कर्मबंधमोचक । तें दुःखादायक घडे केवीं ॥ ८९ 
॥</p>
<p>स्वकर्म शुद्ध स्वाभाविक । त्यासी मनें करूनि स्कामिक 
।</p>
<p>नानापरी अतिदुःख । योनि अनेक भोगवी ॥ ५९० ॥</p>
<p>हो कां कर्माचिनि क्रियायोगें ।जैं मनःसंकल्प कर्मी 
न लगे ।</p>
<p>तैं सुखदुःखांचीं अनेगें । विभांडी वेगें निजक्र्म 
॥ ९१ ॥</p>
<p>देह सुखदुःखांसी काय जाणे । आत्मा सुखदुःख सर्वथा 
नेणे ।</p>
<p>येथ सुखदुःखांचे गाडे भरणें । मनें भोगवणें निजसत्ता 
॥ ९२ ॥</p>
<p>येथ सुखदुःखदायक । मनचि झालें असे एक ।</p>
<p>मना‌अधीन हो‌ऊनि लोक । मिथ्या सुखदुःख भोगिती ॥ 
९३ ॥</p>
<p>काळ सुखदुःखांचा दाता । हेंही न घडे गा सर्वथा ।</p>
<p>मनःसंकल्पसंकेता । काळाची सत्ता लागली ॥ ९४ ॥</p>
<p>अजरामर असतां आपण । मनें घेतलें मज आहे मरण ।</p>
<p>तेथचि काळ लागला जाण । क्षणें क्षण निर्दाळित ॥ ९५ 
॥</p>
<p>आपुलेनि हातें आपण । पठडे खोंविलें दाभण ।</p>
<p>रात्रीं रुततांचि तें जाण । सर्पभयें प्राण सांडिला 
॥ ९६ ॥</p>
<p>त्यासी सर्प नाहीं लागला । मा विखें केवीं तो घारला 
।</p>
<p>परी निजशंके स्वयें निमाला । तैसा काळ लागला जनासी 
॥ ९७ ॥</p>
<p>एकासी सर्प झोंबला पाठेसी । काय रुतलें म्हणे सांगातियासी 
।</p>
<p>तो म्हणे कांटी लागली होती कैसी । ते म्यां अनायासीं 
उपडिली ॥ ९८ ॥</p>
<p>तो नव्हे सर्पा साशंक । यालागीं त्यासी न चढेचि विख 
।</p>
<p>निजव्यापारीं देख । यथासुख वर्तत्‌ ॥ ९९ ॥</p>
<p>त्यासी सांगोनि बहुकाळें खूण । देतां सर्पाची आठवण 
।</p>
<p>तत्काळ विषें आरंबळोन । आशंका प्राण सांडिला ॥ ६०० 
॥</p>
<p>तेवीं निर्विकल्पपुरुखा । उठी संकल्पाची आशंका 
।</p>
<p>ते काळीं काळू देखा । बांधे आवांका‌अ निर्दळणीं 
॥ १ ॥</p>
<p>निःशंकपणे साचार । ज्याचें मन म्हणे मी अमर ।</p>
<p>त्यांचे काळ वर्जी घर । काळ दुर्धर मनःशंका ॥ २ ॥
</p>
<p>जो निर्विकल्प निजनिवाडें । काळ सर्वथा न ये त्याकडे 
।</p>
<p>नश्वर नाहीं मा तयापुढें । काळ कोणीकडे रिघेल ॥ ३ 
॥</p>
<p>यापरी गा काळ देख । नव्हे सुखदुःखदायक ।</p>
<p>सुखदुःखांचें जनक । मनचि एक निश्चित ॥ ४ ॥</p>
<p>मनःकल्पित संसार जाण । मनें कल्पिलें जन्ममरण ।
</p>
<p>संसारचक्रीं आवर्तन । मनास्तव जाण पुनः पुनः ॥ ५ 
॥</p>
<p>हे साही प्रकार जाण । म्हणती सुखदुःखांसी कारण ।
</p>
<p>विचारितां हे अप्रमाण । मनोजन्य सुखदुःखें ॥ ६ ॥
</p>
<p>नवल लाघवी कैसें मन । शुद्धि उपजवी मीपण ।</p>
<p>चिद्रूपा लावूनि जीवपण । सुखदुःखें जाण भोगवी ॥ 
७ ॥</p>
<p>डोळींचा कणू अल्प एक । तो शरीरासी दे अतिदुःख ।</p>
<p>तेवीं वासनामात्रें मन देख । दारुण सुखदुःख भोगवी 
॥ ८ ॥</p>
<p>म्हणाल येथ अविद्या एक । ते होय सुखदुःखदायक ।</p>
<p>अविद्या ब्रह्म असतां देख । मनेंवीण सुखदुःख कदा 
नुपजे ॥ ९ ॥</p>
<p>अविद्या ब्रह्म असतां पाहीं । मन लीन सुषुप्तीच्या 
ठायीं ।</p>
<p>तेव्हां सुखदुःखचि नाहीं । भोग कोणेंही कंहीं देखिजेना 
॥ ६१० ॥</p>
<p>मन दुश्चित जेव्हां पाहीं । तेव्हां जो भोग भोगिजे 
देहीं ।</p>
<p>तें सुखदुःख न पडे ठायीं । स्वयें स्वदेहीं देखिजे 
॥ ११ ॥</p>
<p>यालागीं सुखदुःखांचें कारण । मनचि आपण्या आपण ।
</p>
<p>तेणें लावूनि जन्ममरण । भोवंडी दारुण भवचक्रीं 
॥ १२ ॥</p>
<p>भवचक्रीं प्रत्यावर्तन । कोणे रीती करवी मन ।</p>
<p>तेचि अर्थींचें निरूपण । भिक्षु आपण्या आपण निरूपी 
॥ १३ ॥</p>
<blockquote>
<p><br/></p>

<p>मनो गुणान्वै सृजते बलीयस्ततश्च कर्माणि विलक्षणानि 
।</p>
<p>शुक्लानि कृष्णान्यथ लोहितानि तेभ्यः सवर्णाः 
सृतयो भवन्ति ॥ ४४ ॥</p>
<p><br/></p>
</blockquote>


<p>मनो कल्पोनि निजसत्तें । उपजवी नाना वृत्तींतें 
।</p>
<p>त्याचि त्रिगुणा होती येथें । गुणविभागातें गुणावृत्ती 
॥ १४ ॥</p>
<p>सत्त्वरजतमादि गुणीं । सुरनरतिर्यगादि योनी ।</p>
<p>मनें त्रिभुवन उभवूनी । संसारभुवनीं स्वयें नांदे 
॥ १५ ॥</p>
<p>त्या मनाची प्रौढी गाढी । क्षणें रची क्षणें मोडी 
।</p>
<p>मन ब्रह्मादिकां भुली पाडी । इतर बापुडीं तीं कायी 
॥ १६ ॥</p>
<p>मनाचा बलात्कार कैसा । निर्गुणीं पाडी गुणाच्या 
फांसा ।</p>
<p>लावूनि जीवपणाचा झांसा । संसारवळसा आवर्तीं ॥ १७ 
॥</p>
<p>केवळ विचारितां मन । तें जड मूढ अचेतन ।</p>
<p>त्याचें केवीं घडे स्त्रजन । तेंचि निरूपण सांगत 
॥ १८ ॥</p>
<blockquote>
<p><br/></p>

<p>अनीह आत्मा मनसा समीहता हिरण्यमयो मत्सख उद्विचष्टे 
।</p>
<p>मनः स्वलिङ्ग परिगृह कामान्‌ जुषन्निबद्धो गुणसङ्गतोऽसौ 
॥ ४५ ॥</p>
<p><br/></p>
</blockquote>


<p>आत्मा चित्स्वरूप परिपूर्ण । निःसंग निर्विकार 
निर्गुण ।</p>
<p>त्यासी संसारबंधन । सर्वथा जाण घडेना ॥ १९ ॥</p>
<p>जो स्वप्रकाशें प्रकाशघन निजतेजें विराजमान ।</p>
<p>जो परमात्मा परिपूर्ण । त्यासी क्रियाचरण कदा न 
घडे ॥ ६२० ॥</p>
<p>विचारितां निजनिवाडें । मनाचे जडत्वचि जोडे ।</p>
<p>त्यासीही संसार न घडे । भवबंध घडे तो ऐका ॥ २१ ॥</p>
<p>नवल मनाचें विंदान । शुद्धीं उपजवी मीपण ।</p>
<p>तेचि वस्तूसी जीवपण । सगुणत्वा जाण स्वयें आणी ॥ 
२२ ॥</p>
<p>मनःसंकल्पाचें बळ । शुद्धासी करी शबळ ।</p>
<p>लावूनि त्रिगुणांची माळ । भवबंधजाळ स्वयें बांधे 
॥ २३ ॥</p>
<p>जेवीं घटामाजील घटजळ । आकळी अलिप्त चंद्रमंडळ ।
</p>
<p>तेवीं मनःसंकल्पें केवळ । कीजे शबळ चिदात्मा ॥ २४ 
॥</p>
<p>घटींचें हालतां जीवन । चंद्रमा करी कंपायमान ।</p>
<p>तेवीं शुद्धासी जन्ममरण । मनोजन्य सुखदुःखें ॥ 
२५ ॥</p>
<p>आत्मा स्वप्रकाश चित्स्वरूप । मन जड कल्पनारूप 
।</p>
<p>तें मानूनि आपुलें स्वरूप । त्याचें पुण्यपाप स्वयें 
भोगी ॥ २६ ॥</p>
<p>जीवाचा आप्त आवश्यक । सुहृद सखा परमात्मा एक ।</p>
<p>तो मनाजीवाचा नियामक । द्रष्टा देख साक्षित्वें 
॥ २७ ॥</p>
<p>अविद्या प्रतिबिंबे नेटका । जीव जो कां माझा सखा 
।</p>
<p>तो मनोभ्रमें भ्रमोनि देखा । भोगी सुखदुःखां मनोजन्म 
॥ २८ ॥</p>
<p>मनाची एकात्मता परम । जीवासी पडला थोर भ्रम ।</p>
<p>आपण असतांही निष्कर्म । कर्माकर्म स्वयें भोगी 
॥ २९ ॥</p>
<p>सूळीं जीव मनाचा नियंता । तोचि मनाच्या एकात्मता 
।</p>
<p>मनाचिया सुखदुःखव्यथा । आपुले माथां नाथिल्या सोशी 
॥ ६३० ॥</p>
<p>जेवीं अति‌आप्तता प्रधान । रायासी लावी दृढबंधन 
।</p>
<p>मग राजा तो होय दीन । तो भोगावी तें आपण सुखदुःख भोगी 
॥ ३१ ॥</p>
<p>ते दशा झाली जीवासी । मनें संसारी केलें तयासी ।</p>
<p>मग नाना जन्ममरणें सोशी । अहर्निशीं सुखदुःखें 
॥ ३२ ॥</p>
<p>त्या मनासी निग्रहो न करितां । जीवाची न चुके व्यथा 
।</p>
<p>मनाचेनि छंदें नाचतां । साधनें सर्वथा व्यर्थ होती 
॥ ३३ ॥</p>
<blockquote>
<p><br/></p>

<p>दानं स्वधर्मो नियमो यमश्च श्रुतं च कर्माणि च सद्व्रतानि 
।</p>
<p>सर्वे मनोनिग्रहलक्षणान्ताः परो हि योगो मनसः समाधिः 
॥ ४६ ॥</p>
<p><br/></p>
</blockquote>


<p>न लक्षितं मनोनियमन । सर्वस्वही दिधल्या दान ।</p>
<p>एक मी दाता होय अभिमान । तेणें दानें मन दाटुगें 
होय ॥ ३४ ॥</p>
<p>चुकोनि मनोनिग्रहाचें वर्म । आचरतां वर्णाश्रमधर्म 
।</p>
<p>तेणें उल्हासे मनोधर्म । माझें स्वकर्म अतिश्रेष्ठ 
॥ ३५ ॥</p>
<p>मीचि एक तिहीं लोकीं । स्वचार निष्ठ स्वंयपाकी ।
</p>
<p>यापरी स्वधर्मादिकीं । मन होय अधिकीं चाविरें ॥ 
३६ ॥</p>
<p>मनोनियमनीं नाहीं बुद्धी । तैं यमनियम ते उपाधी 
।</p>
<p>मी एक साधक त्रिशुद्धी । हेंचि प्रतिपादी मनोधर्म 
॥ ३७ ॥</p>
<p>करितां वेदशास्त्रश्रवण । गर्वाचें भरतें गहन ।
</p>
<p>पंडित्यीं अति‌अभिमान । मनोनियमन तेथें कैंचें 
॥ ३८ ॥</p>
<p>करूं जातां निजकर्म । कर्मक्रिया अतिदुर्गम ।</p>
<p>कर्मठतेचा चढे भ्रम । मनोनियमन घडे केवीं ॥ ३९ ॥</p>
<p>कर्म केवळ देहाचे माथां । आत्मा देहीं असोनि विदेहता 
।</p>
<p>त्यासी कर्मीं कर्मबद्धता । कर्मठ मूर्खतां मानिती 
॥ ६४० ॥</p>
<p>अनंतव्रतें झाले व्रती । तेणें धनधान्य वांछिती 
।</p>
<p>मनोनिग्रहो नाहीं चित्तीं । सद्व्रते जाती सुनाट 
॥ ४१ ॥</p>
<p>व्रत दान स्वधर्म सकळ । यांसी मनोनिग्रहो मुख्य 
फळ ।</p>
<p>तेणेंवीण अवघीं विकळ । साधनें निष्फळ साधकां ॥ ४२ 
॥</p>
<p>दानादिक सप्त पदार्थ । हे ज्ञानाचे अंगभूत ।</p>
<p>तीं साधनें समस्त । निष्फळ येथ केवीं म्हणा ॥ ४३ 
॥</p>
<p>दानादिकें जीं जीं येथें । इहामुत्र फळ ये त्यांतें 
।</p>
<p>तें फळचि निष्फळ येथें । जन्ममरणांतें वाढवी ॥ ४४ 
॥</p>
<p>येथ साधक होय सज्ञान । फळाशा निःशेष त्यागून ।</p>
<p>दानादि स्वधर्माचरण । चित्तशुद्धीसी जाण उपयोगी 
॥ ४५ ॥</p>
<p>माझी व्हावी चित्तशुद्धी । ऐशी उपजावया बुद्धी 
।</p>
<p>भगवत्कृपा पाहिजे आधीं । तैं साधनें सिद्धी पावती 
॥ ४६ ॥</p>
<p>साधनीं माझी मुख्य भक्ती । त्यांत विशेषें नामकीर्ती 
।</p>
<p>नामें चित्तशुद्धि चित्तीं । स्वरूपस्थिती साधकां 
॥ ४७ ॥</p>
<p>नामापरतें साधन । सर्वथा नाहीं आन ।</p>
<p>नामें भवबंधच्छेदन । सत्य जाण उद्धवा ॥ ४८ ॥</p>
<p>स्वरूपस्थित निश्चळ मन । जेथ लाजोनि जाय साधन ।</p>
<p>तेथ दानादिकांचें प्रयोजन । सहजचि जाण खुंटले ॥ 
४९ ॥</p>
<blockquote>
<p><br/></p>

<p>समाहितं यस्य मनः प्रशान्तं दानादिभिः किं वद तस्य 
कृत्यम्‌ ।</p>
<p>असंयतं यस्य मनो विनश्यद्दानादिभिश्चेदपरं किमेभिः 
॥ ४७ ॥</p>
<p><br/></p>
</blockquote>


<p>येथ ज्या पुरुषाचें मन । ठाकी आपुलें जन्मस्थान 
।</p>
<p>त्यासी दानादिकांचें कोण । पयोजन साधनीं ॥ ६५० ॥
</p>
<p>पूर्णतृप्तापाशीं जाण । ओगरलिया सदन्न ।</p>
<p>तो जेवीं न पाहे हुंगोन । तेवीं साधन अमनस्का ॥ ५१ 
॥</p>
<p>गंगा उतरावया महापूरीं । अतिप्रयासीं ताफा करी 
।</p>
<p>तोचि पूर वोहटल्यावरी । ताफा अव्हेरी निःशेष ॥ ५२ 
॥</p>
<p>तेवीं कामक्रोधादिवेगशून्य । ज्याचें निर्विकल्पीं 
निश्चळ मन ।</p>
<p>त्यासी दानादिकीं प्रयोजन । नाहीं जाण निश्चित 
॥ ५३ ॥</p>
<p>जेवीं सूर्योदय झाल्यापाठीं । उपेगा न ये लक्ष दिवटी 
।</p>
<p>तेवीं निर्विकल्पता मनीं उठी । तैं साधनें कोटी 
सुनाट ॥ ५४ ॥</p>
<p>एवं समाहित ज्याचें मन । त्यासी दानादि नाना साधन 
।</p>
<p>करावया नाहीं प्रयोजन । कल्पनां पूर्ण निमाल्या 
॥ ५५ ॥</p>
<p>ज्याचें नेम न मनी चित्त । जें सदा विवेकरहित ।</p>
<p>जें अनिवार विषयासक्त । त्यासीही अनुपयुक्त साधनें 
॥ ५६ ॥</p>
<p>जेवीं मदगजांच्या लोटीं । सैन्य पळे बारा वाटीं 
।</p>
<p>तेवीं विषयासक्तापाठीं । साधनें हिंपुटी हो‌ऊनि 
ठाती ॥ ५७ ॥</p>
<p>जो विषयासक्तकामना । तो सर्वथा नातळे साधना ।</p>
<p>करी तैं तेथेंही जाणा । विषयकल्पना संकल्पीं ॥ ५८ 
॥</p>
<p>स्वयें करितां पै साधना । जें जें फळ वांछी वासना 
।</p>
<p>तें तेंचि फळे जाणा । करी उगाणा दानादिकांचा ॥ ५९ 
।</p>
<p>जेवीं कां पूर्णबळाचा वारू । त्यावरी बैसला निर्बळ 
नरू ।</p>
<p>तो त्यासी सर्वथा अनावरू । नव्हे स्थिरू अणुमात्र 
॥ ६६० ॥</p>
<p>तैसें ज्याचें अतिदुर्मन । सदा कामक्रोधीं परिपूर्ण 
।</p>
<p>जो स्वयें झाला मनाचे आधीन । ज्याचा विवेक निमग्न 
महामोहीं ॥ ६१ ॥</p>
<p>तेथ साधनचि करी कोण । करी तें मोहास्तव जाण ।</p>
<p>तेणें वाढे तमोगुण । मनोनियमन घडेना ॥ ६२ ॥</p>
<p>श्रवणादि इंद्रियबंधन । करूनि करितां साधन ।</p>
<p>तेणें वश्य नव्हे मन । मना‌अधीन इंद्रियें ॥ ६३ ॥
</p>
<blockquote>
<p><br/></p>

<p>मनोवशेऽन्ये ह्यभवंस्म देवा मनश्च नान्यस्य वशं 
समेति ।</p>
<p>भीष्मो हि देवः सहसः सहीयान्‌ युञ्ज्याद्वशे तं 
स हि देवदेवः ॥ ४८ ॥</p>
<p><br/></p>
</blockquote>


<p>मनें आकळिलें सर्वांसी । परी मन नाकळे कोणासी ।</p>
<p>मनें छळिलें देवांसी । तें केवीं इंद्रियांसी आटोपे 
॥ ६४ ॥</p>
<p>चंद्र अधिष्ठाता मनासी । मनें छळिलें चंद्रम्यासी 
।</p>
<p>व्यभ्चारोनि गुरुपत्नीसी । क्षयरोगी त्यासी मनें 
केलें ॥ ६५ ॥</p>
<p>ब्रह्मा अधिष्ठाता बुद्धीसी । मन ब्रह्मयाची बुद्धि 
भ्रंशी ।</p>
<p>निजपुत्री वरितां त्यासी । स्वकन्येसी अभिलाषी 
॥ ६६ ॥</p>
<p>चित्तीं वासुदेवाचें अधिष्ठान । त्यातेंही हळूच 
ठकी मन ।</p>
<p>लावूनि वृंदेचें ध्यान । श्मशानीं जाण पाडिला ॥ 
६७ ॥</p>
<p>रुद्र अधिष्ठाता अहंकारीं । त्यातेंही मन सिंतरी 
।</p>
<p>अभिलाषितां ऋषिनारी । शापिला ऋषीश्वरीं लिंगपातें 
॥ ६८ ॥</p>
<p>ऐसें देवां दुर्जय जें मन । त्यासी आवरी इतर कोण 
।</p>
<p>म्हणाल इंद्रियें नियमितील मन । तरी मनाधीन इंद्रियें 
॥ ६९ ॥</p>
<p>जैं इंद्रियें धरोनि हातीं । मन एकाग्र हो‌इजे अर्थीं 
।</p>
<p>तेव्हा इतर इंद्रियाची स्थिती । राहे निश्चितीं 
सुनाट ॥ ६७० ॥</p>
<p>इंद्रियविषयां होय संगती । ते काळीं जैं दुश्चिती 
मनोवृत्ती ।</p>
<p>तेव्हां न घडे विषयप्राप्ती । इंद्रियां स्फुरेना 
॥ ७१ ॥</p>
<p>जेव्हा अनासक्त मनोधर्म । तेव्हां इंद्रियांचें 
न चले काम ।</p>
<p>मना‌अधीन । इंद्रियग्राम । इंद्रियां मनोनेम कदा 
न घडे ॥ ७२ ॥</p>
<p>इंद्रियांचा राजा मन । इंद्रियें न चालती मनेंवीण 
।</p>
<p>पुरुषातेंही मन आपण । वश्य जाण स्वयें करी ॥ ७३ ॥
</p>
<p>अतिबळियां बळी मन । तेथ इंद्रियें बापुडिं कोण ।
</p>
<p>मनाचें करावया दमन । नव्हे आंगवण वरिष्ठां ॥ ७४ ॥
</p>
<p>काळ निजसत्ता सर्व ग्रासी । परी मनाची लोंव नुपडे 
त्यासी ।</p>
<p>करितां उत्पत्तिस्थितिप्रळयांसी । मन काळासी नाटोपे 
॥ ७५ ॥</p>
<p>शस्त्रें न तुटे सर्वथा मन । त्यासी विरवूं न शकेचि 
जीवन ।</p>
<p>मन जाळूं न शके न शके दहन । मनातें गगन शून्य करूं 
न शके ॥ ७६ ॥</p>
<p>मनासी लागों न शके व्याधी । मन रोडेजे ऐशी नाहीं 
आधी ।</p>
<p>मन आकळावया सिद्धी । पाहतां त्रिशुद्धी दिसेना 
॥ ७७ ॥</p>
<p>मन ब्रह्मादिकांच्या रची कोडी । मन ब्रह्मांडें 
घडी मोडी ।</p>
<p>मन निजकल्पनाकडाडीं । नाचवी धांदडी त्रैलोक्या 
॥ ७८ ॥</p>
<p>मन कळिकाळातें छळी । मन प्रळयानळातें गिळी ।</p>
<p>मन बळियांमाजीं अतिबळी । मनातें आकळी ऐसा नाहीं 
॥ ७९ ॥</p>
<p>मन देवांसी दुर्धर । मन भयंकरां भयंकर ।</p>
<p>मनें आकळिले हरिहर । मनासमोर कोण राहे ॥ ६८० ॥</p>
<p>मनाचा अनिवार मार । कोण राहे मनासमोर ।</p>
<p>मनास पर्जी ऐसा थोर । सुर नर असुर दिसेना ॥ ८१ ॥</p>
<p>मनासी मेळवी हातोफळी । ऐसा त्रिलोकीं नाहीं बळी 
।</p>
<p>मन कळिकाळातें आकळी । प्रळयरुद्रातें गिळी न माखतां 
दाढ ॥ ८२ ॥</p>
<p>ऐसा मनाचा अगाध भावो । यालागीं यातें म्हणिजे देवो 
।</p>
<p>मनाचा भयानकां भेवो । यालागीं भीष्मदेवो मनातें 
म्हणती ॥ ८३ ॥</p>
<p>ऐशी मनाची अनावर स्थिती । यासी आकळावयाची सवर्म 
युक्ती ।</p>
<p>साचार सांगेन तुम्हांप्रती । सावधानस्थिती अवधारा 
॥ ८४ ॥</p>
<p>जेवीं हिरेनि हिरा चिरिजे । तेंवी मनेंचि मन धरिजे 
।</p>
<p>हेंही तैंचि गा लाहिजे । जैं गुरुकृपा पाविजे संपूर्ण 
स्वयें ॥ ८५ ॥</p>
<p>मन गुरुकृपेची आंदणी दासी । मन सदा भीतसे सद्गुरूसी 
।</p>
<p>तें ठेवितां गुरुचरणापाशीं । दे साधकांसी संतोष 
॥ ८६ ॥</p>
<p>या मनाची एक उत्तम गती । जरी स्वयें लागलें परमार्थीं 
।</p>
<p>तरी दासी करी चारी मुक्ती । दे बांधोनि हातीं परब्रह्म 
॥ ८७ ॥</p>
<p>मनचि मनाचें द्योतक । मनचि मनाचें साधक ।</p>
<p>मनचि मनाचें बाधक । मनचि द्यातक मनासी ॥ ८८ ॥</p>
<p>जेवीं वेळु वाढवी वेळुजाळी । वेळुवेळुवां कांचणीमेळीं 
।</p>
<p>स्वयें पाडूनि इंगळी । समूळ जाळी आपण्यातें ॥ ८९ 
॥</p>
<p>तेवीं मन मनासी चिंती मरण । तैं सद्गुरूसी रिघवी 
शरण ।</p>
<p>त्याचे वचनीं विश्वासोन । करवी गुरुभजन निरभिमानें 
॥ ६९० ॥</p>
<p>सद्‌गुरुकृपा झालियां संपूर्ण । हें मनचि मनासी 
दावी खूण ।</p>
<p>तेणें निजसुखें सुखावोन । मनचि प्रसन्न मनासी होय 
॥ ९१ ॥</p>
<p>मन मनासी झालिया प्रसन्न । तेव्हां वृत्ति होय निरभिमान 
।</p>
<p>ऐसें साधकां निजसमाधान । मनें आपण साधिजे ॥ ९२ ॥</p>
<p>पावोनि गुरुकृपेची गोडी । मनोविजयाची निजगुढी ।
</p>
<p>मनें उभवूनि लवडसवडी । दीजे रोकडी साधकांहातीं 
॥ ९३ ॥</p>
<p>यापरी साधकांसी संपूर्ण । मन आपला विजयो दे आपण ।
</p>
<p>शेखीं सद्‌गुरुनिजबोधीं पूर्ण । मन होय लीन निजात्मता 
॥ ९४ ॥</p>
<p>जेवीं कां सैंधवाचा खडा । रिघोनि सिंधूमाजिवडा 
।</p>
<p>स्वयें विरोनियां रोकडा । सिंधू‌एवढा तो होय ॥ ९५ 
॥</p>
<p>यापरी साधक जाण । होतांच निरभिमान ।</p>
<p>स्वयें होती ब्रह्म पूर्ण । मीतूंपण गिळोनी ॥ ९६ 
॥</p>
<p>मग त्याचिया निजदृष्टी । मीचि एक अवघे सृष्टीं ।
</p>
<p>मावळली द्वंद्वत्रिपुटी । सुखदुःख पाठीं लागेना 
॥ ९७ ॥</p>
<p>तेथे कैंचें सुख कैंचें दुःख । कैंचा बंध कैंचा मोक्ष 
।</p>
<p>कोण पंडित कोण मूर्ख । ब्रह्म एक एकलें ॥ ९८ ॥</p>
<p>तेथ कोण देव कोण भक्त । कोण शांत अशांत ।</p>
<p>मावळलें द्वैताद्वैत । वस्तु सदोदित स्वानंदें 
॥ ९९ ॥</p>
<p>तेथ उगाणलें क्रियाकर्म । लाजा विराले धर्माधर्म 
।</p>
<p>कैंचें अधम उत्तम मध्यम । परिपूर्ण ब्रह्म कोंदलें 
॥ ७०० ॥</p>
<p>तेथ कैंचा शास्त्र कैंचा वेद । कैंची बुद्धी कैंचा 
बोध ।</p>
<p>निःशेष निमाला भेद । परमानंद कोंदला ॥ १ ॥</p>
<p>यापरी मनोविजयें पहा हो । ऐशिया स्थिती मावला भावो 
।</p>
<p>तेंचि स्वयें वदे देवो । ये अर्थीं संदेहो असेना 
॥ २ ॥</p>
<p>मनोजयाचा सद्भावो । ब्रह्मादिकां अगम्य पहा हो 
।</p>
<p>जो स्वांगें करी स्वयमेवो । तो देवाधिदेवो निजबोधें 
॥ ३ ॥</p>
<p>जो निजमनातें जिंकोनी । जनीं पावला जनार्दनीं ।
</p>
<p>तो धन्य धन्य त्रिभुवनीं । त्याचोनि अवनी पवित्र 
॥ ४ ॥</p>
<p>तेणेंचि पूर्वज तारिले । तेणें सकळ कुळ उद्धरिलें 
।</p>
<p>तेणेंचि परब्रह्म आंगविलें । जेणें जिंकिलें मनातें 
॥ ५ ॥</p>
<p>मनोजयें जे अतिसमर्थ । शांति सर्वस्वें विकिली 
तेथ ।</p>
<p>त्यांसी सुखदुःखांचे आवर्त । गेले न लगत निजात्मता 
॥ ६ ॥</p>
<p>ऐशी भिक्षूची निजवाणी । उल्हासें सांगे शार्ङ्गपाणी 
।</p>
<p>उद्धवास म्हणे संतोषोनी । धन्य त्रिभुवनीं मनोजय 
॥ ७ ॥</p>
<p>जेणें निजमनातें जिंकिलें । त्यासी मी किती वानूं 
बोलें ।</p>
<p>तेणें मज आपुलें पोसणें केलें । कीं विकत घेतलें 
उखितेंचि ॥ ८ ॥</p>
<p>मज सुखरूपा त्याचेनि सुखप्राप्ती । मज नित्यतृप्ता 
त्याचेनि तृप्ती ।</p>
<p>मज अनंता त्यामाजीं वस्ती । मी दाटुगा त्रिजगतीं 
त्याचेनि ॥ ९ ॥</p>
<p>’मी तो’ या शब्दकुसरी । त्याही जाण आम्हांबाहेरी 
।</p>
<p>आंतुवटे निजविचारीं । तोचि मी निर्धरीं निजा‌ऐक्यता 
॥ ७१० ॥</p>
<p>मनोजयें हे पदवी प्राप्त । तो मनोजय न करूनि तेथ 
।</p>
<p>प्राकृत रिपुजयें जे गर्वित । त्यातें निर्भर्त्सित 
स्वयें भिक्षुं ॥ ११ ॥</p>
<blockquote>
<p><br/></p>

<p>तं दुर्जयं शत्रुमसह्यवेगमरुन्तुदं तं न विजित्य 
केचित्‌ ।</p>
<p>कुर्वन्त्यसद्विग्रहमत्र मर्त्यैर्मित्रण्युदासीनरिपून्विमूढाः 
॥ ४९ ॥</p>
<p><br/></p>
</blockquote>


<p>पार्थिव शत्रु सबळ येती । तेथ सामदानादिकां स्थिती 
।</p>
<p>कारणीं लावोनियां ख्याती । जिंकिले जाती निजांगें 
॥ १२ ॥</p>
<p>हे प्रकार मनाच्या ठायीं । करितां न चलती पाहीं ।
</p>
<p>मनासी करावी शिष्टा‌ई । तें कोणाचें कांहीं ऐकेना 
॥ १३ ॥</p>
<p>मनासी द्यावें विषयदान । परी विषयीं तृप्त नव्हे 
मन ।</p>
<p>तेणें अधिकचि होय दारुण । आवरी कोण तयासी ॥ १४ ॥</p>
<p>न चले शमदमाचि प्रकारू । तरी मनासी करावा मारू ।</p>
<p>तेथ न चले हातियेरू । मारणीं विचारू स्फुरेना ॥ १५ 
॥</p>
<p>यापरी हा मनोवैरी । दुर्जयत्वें कठिण भारी ।</p>
<p>तो सुखदुःखांच्या भरोवरी । सर्वदा मारी जन्ममरणें 
॥ १६ ॥</p>
<p>इतर शत्रु नावरती । तरी पळों ये हातोहातीं ।</p>
<p>रिघोनियां गडदुर्गाप्रती । वांचती गती देखिजे ॥ 
१७ ॥</p>
<p>परी पळावया मनापुढें । पळतां त्रैलोक्य होय थोडें 
।</p>
<p>जेथ लपावें अवघडें । तेथही रोकडें मन पावे ॥ १८ ॥
</p>
<p>मनाचे सेनापति शूर । कामक्रोधादि महावीर ।</p>
<p>त्यांचा मार अतिदुर्धर । घायीं थोरथोर लोळविती 
॥ १९ ॥</p>
<p>बाह्य शत्रु ते दूरदेशीं । येतां बहु दिन लागती त्यांसी 
।</p>
<p>मनःशत्रु तो अंगेंसीं । अहर्निशीं जडलासे ॥ ७२० 
॥</p>
<p>आसनीं भोजनीं एकांतीं । जपीं अथवा घ्यानस्थितीं 
।</p>
<p>मनाची उडी पडे अवचितीं । विभांडी सर्वार्थीं वैराकरें 
॥ २१ ॥</p>
<p>बाह्य शत्रूचें अल्प दुःख । मनाची पीडा विशेख ।</p>
<p>जन्ममरणांचे आवर्त देख । मन आवश्यक भोगवी ॥ २२ ॥</p>
<p>बाह्य शत्रु मरणात्मक । मन मरणासी अटक ।</p>
<p>हा वैरी न जिंकितां देख । जीवाचें अतिदुःख टळेना 
॥ २३ ॥</p>
<p>मनाचे सवेग वेगासी । न साहवे सुरनरांसी ।</p>
<p>कष्टीं न जिंकवे कोणासी । यालागीं मनासी दुर्जयत्व 
॥ २४ ॥</p>
<p>ऐशिया मनातें न जिंकित । बाह्य शत्रु जिणोनि येथ 
।</p>
<p>जे होती अतिगर्वित । ते निश्चित जाण महामूर्ख ॥ २५ 
॥</p>
<p>मनेंचि जिंकावें मनासी । हें गतशोकीं तुजपाशीं 
।</p>
<p>सांगीतलें यथार्थेंसीं । मनोजयासी उपावो ॥ २६ ॥
</p>
<p>एवं मनातें ऐशियापरी । न साधवेचि करूनि वैरी ।</p>
<p>तरी मनासी करोनि मैत्री । मन सुखी करी मित्रत्वें 
॥ २७ ॥</p>
<p>प्राकृत मित्रांची मैत्री । उपकारीं प्रत्युपकारी 
।</p>
<p>तेही विषयसुखावरी । येरयेर घरीं उचितानुकाळें ॥ 
२८ ॥</p>
<p>तैशी नव्हे मनाची मैत्री । उपकारेंवीण प्रत्युपकारी 
।</p>
<p>सकळ दुःखातें निवारी । सुखसागरीं नांदवी ॥ २९ ॥</p>
<p>प्राकृतीं अतिमित्रत्व ज्यासी । निजदुःख सांगतां 
त्यापाशीं ।</p>
<p>सर्वथा निवारेना त्यासी । म्हणे हें आम्हांसी असाध्य 
॥ ७३० ॥</p>
<p>तैसें मित्रत्वा नव्हे मन । मना बैसवूनि सावधान 
।</p>
<p>करितां निजदुःख निवेदन । हरी जन्ममरणमहाबाधा ॥ 
३१ ॥</p>
<p>मरणभय असतां चित्तीं । कनककामिनींची आसक्ती ।</p>
<p>स्त्रिया अतिशयें निर्भर्त्सिती । तरी निर्लज्जवृत्ती 
लाजेना ॥ ३२ ॥</p>
<p>परदारा परधन । परद्रोहो परनिंदा जाण ।</p>
<p>लागल्या न सांडितां क्षण । नरक दारुण भोगावया ॥ ३३ 
॥</p>
<p>उसंत नाहीं क्षुधेहातीं । द्वंद्वदुःखांची अतिप्राप्ती 
।</p>
<p>नावरे इंद्रियवृत्ती । ऐसें मनाप्रती सांगतां ॥ 
३४ ॥</p>
<p>ऐसें ऐकतां स्वयें मन । वैराग्यें खवळे पूर्ण ।</p>
<p>वेंचूनि विवेकाचें धन । दुःखनिर्दळण करूं पावे 
॥ ३५ ॥</p>
<p>चोर भांडारी करित पूर्ण । चोर चोरातें निवारी जाण 
।</p>
<p>तेवीं मनासीं करितां मित्रपण । मनाचे अवगुण मनचि 
नाशी ॥ ३६ ॥</p>
<p>अधर्मीं प्रवर्ततां आपण । मनचि मनासी जाण ।</p>
<p>असत्याची वाचेसी आण । आपण्या आपण मन घाली ॥ ३७ ॥</p>
<p>कैशी मनाची मैत्री परम । निःशेष जाळावया कर्माकर्म 
।</p>
<p>जोडावया चित्तशुद्धिचें वर्म । स्मरे हरिनाम अहर्निशीं 
॥ ३८ ॥</p>
<p>श्रीराम जयराम दों अक्षरीं । महापातका होय बोहरी 
।</p>
<p>नाम न विसंबे क्षणभरी । अखंडाकारीं हरी स्मरे ॥ ३९ 
॥</p>
<p>तेव्हां असत्याचें शीस तोडी । अधर्माची साली काढी 
।</p>
<p>कल्पनेचे पाय मोडी । तटका तोडी आशेचा ॥ ७४० ॥</p>
<p>विकल्पाचा घरठाव मोडी । प्रपंचाचे दांत पाडी ।</p>
<p>अविश्वासू तीं ठायीं तोडी । विश्वासाची गुढी उभवी 
मन ॥ ४१ ॥</p>
<p>ऐसेनि परिपक विश्वासीं । ये‌ऊनि सद्‌गुरुचरणांपाशीं 
।</p>
<p>तनु मन धन सर्वस्वेंसीं । गुरुवचनासी विश्वासे 
॥ ४२ ॥</p>
<p>पूर्ण विश्वासाचें लक्षण । होतां गुरुवाक्यश्रवण 
।</p>
<p>परीसीं लोह पालटे जाण । तैसें अंतकःरण पालटे ॥ ४३ 
॥</p>
<p>गुरुवचन सांगोन राहे । परी मनींचें मनन न राहे ।</p>
<p>कीटकी भ्रमरी ऐसा पाहे । तद्रूप होये निदिध्यासें 
॥ ४४ ॥</p>
<p>तेव्हां कमनीय कामिनी धन । तें देखे विष्ठेसमान 
।</p>
<p>निंदा द्वेष मानाभिमान । हे मनाचे अवगुण मनचि नाशीं 
॥ ४५ ॥</p>
<p>धन्य धन्य मनाची मैत्री । विश्वास धरोनि निर्धारीं 
।</p>
<p>जन्ममरण जीवें मारी । जीवातें करी अजरामर ॥ ४६ ॥</p>
<p>ऐशी मनाशीं करितां मैत्री । मन परम उपकारी ।</p>
<p>जीवातें धरूनि निजकरीं । स्वानंदसागरीं बुडी दे 
॥ ४७ ॥</p>
<p>तेथ मनाचें मनपण सरे । जीवाचें जीवपण विरे ।</p>
<p>बंधमोक्षांची धांव पुरे । समूळ ओसरे भवभय ॥ ४८ ॥</p>
<p>मनाचें मित्रत्व यापरी । आपुलें कुळ स्वयें संहारी 
।</p>
<p>आपणही मरे मित्रोपकारीं । मन मित्राचारीं अवंचक 
॥ ४९ ॥</p>
<p>ऐसें मैत्रीसी मन सादर । जवळी असतां निरंतर ।</p>
<p>त्यातें वोसंडूनि पामर । प्राकृत नर मित्र करिती 
॥ ७५० ॥</p>
<p>वैर करोनि मनचि मारावें । मित्रत्वें मनें मन साधावें 
।</p>
<p>इयें दोनीं जैं न संभवे । तैं उपेक्षावें मनातें 
॥ ५१ ॥</p>
<p>मन म्हणेल तें न करावें । मनातें हातीं न धरावे ।
</p>
<p>मनातें कांहीं नातळावें । जीवेंभावें निःशेष ॥ 
५२ ॥</p>
<p>मन म्हणेल जें सुख । तें सांडावें आवश्यक ।</p>
<p>मन म्हणेल जें दुःख । तेंही निःशेख त्यजावें ॥ ५३ 
॥</p>
<p>ऐसें उदास मन देख । जो करी आवश्यक ।</p>
<p>तरी तो झाला अमनस्क । शांती अलोलिक ते ठायीं ॥ ५४ 
॥</p>
<p>शत्रु मित्र उदासीन । करूनि वश्य न करी मन ।</p>
<p>जो धरी देहाभिमान । त्याचें भवभ्रमण सरेना ॥ ५५ ॥
</p>
<blockquote>
<p><br/></p>

<p>देहं मनोमात्रमिप्तं गृहीत्वा ममाहमित्यन्धधियो 
मनुष्याः ।</p>
<p>एषोऽहमन्योऽयमिति भ्रमेण दुरन्तपारे तमसि भ्रमन्ति 
॥ ५० ॥</p>
<p><br/></p>
</blockquote>


<p>आत्मा विदेहो चिद्धन । तेथ मी देही हें मानी मन ।
</p>
<p>त्या देहासवें मी-माझेपण । जन्ममरण सुखदुःखें ॥ 
५६ ॥</p>
<p>आत्मा नित्यमुक्त विदेही । तो मनाच्या एकात्मता 
पाहीं ।</p>
<p>विदेही तो म्हणवी देही । शेखीं देहाच्या ठायीं आत्मत्व 
मानी ॥ ५७ ॥</p>
<p>मी देह हें मानी मन । तेणें दृढ होय देहाभिमान ।</p>
<p>तेव्हां देहचि होय आपण । मी-माझेपण ते ठायीं ॥ ५८ 
॥</p>
<p>मी सच्चिदानंद परिपूर्ण । हें आपलें विसरे आपण ।
</p>
<p>मी वैश्य शूद्र क्षत्रिय ब्राह्मण । मूर्ख सज्ञान 
मी एक ॥ ५९ ॥</p>
<p>मी रोडका बोडका कुब्ज काण । मी धाटामोठा विचक्षण 
।</p>
<p>हे नाथिले घे‌ऊनि देहगुण । माणुसपण स्वयें मिरवी 
॥ ७६० ॥</p>
<p>स्वप्नामाजीं संन्यासी । आपण देखे अंत्यजवंशीं 
।</p>
<p>तो आतळों मी ब्राह्मणासी । जीवास तैसी दशा झाली ॥ 
६१ ॥</p>
<p>स्वयें परमात्मा भेदशून्य । तेथ मी माझे स्त्री 
पुत्र धन ।</p>
<p>स्वजन दुर्जन उदासीन । त्रिविध भेद पूर्ण सत्यत्वें 
मानी ॥ ६२ ॥</p>
<p>ऐसी देहात्मभावसिद्धी । सत्य मानितां भेदविधी ।
</p>
<p>जीवाची निजात्मबुद्धी । झाली त्रिशुद्धी आंधळी 
॥ ६३ ॥</p>
<p>जैसा स्वप्नींचा मिथ्या वेव्हार । तैसा मनःकल्पित 
संसार ।</p>
<p>तो मानितांचि साचार । देह‌अहंकार द्रुढ झाला ॥ ६४ 
॥</p>
<p>दृढ होतां देहाभिमान । पुढती जन्म पुढती ।</p>
<p>भवचक्रीं परिभ्रमण । निजभ्रमें जाण जीवासी ॥ ६५ 
॥</p>
<p>जेवीं केवळ अग्नीप्रती । घणघाय कदा न लागती ।</p>
<p>तेचि लोहाचिया संगतीं । घण वरी घेत सुबद्ध ॥ ६६ ॥
</p>
<p>तेवीं नित्यमुक्त परिपूर्ण । तेणों धरितां देहाभिमान 
।</p>
<p>अंगीं लागलें जीवपण । जन्ममरण तेथें सोशी ॥ ६७ ॥</p>
<p>जेवीं डोळे बांधोनि व्यापारू । मंवे तेलियाचा ढोरू 
।</p>
<p>तेवीं अहंकारें अंध नरू । परिभ्रमे थोरू भवचक्रीं 
॥ ६८ ॥</p>
<p>तेथ सोशितां जन्ममरण । अतिदुःखी होय आपण ।</p>
<p>तरी न सांडी देहाभिमान । अंधतमीं जाण तो घाली ॥ ६९ 
॥</p>
<p>ज्याचे दुःखें न पविजे पार । जो तरवेना अतिदुस्तर 
।</p>
<p>जो भोग भोगवी अघोर । तो संसार मनोजन्य ॥ ७७० ॥</p>
<p>मनचि सुखदुःखांसी कारण । हें आठवे श्लोकीं निरूपण 
।</p>
<p>भिक्षु बोलोनि आपण । जनादि दुःखकारण मिथ्यात्वें 
दावी ॥ ७१ ॥</p>
<blockquote>
<p><br/></p>

<p>जनस्तु हेतुः सुखदुःखयोश्चेत्‌ किमात्मनश्चात्र 
ह भौमयोस्तत्‌ ।</p>
<p>जिह्वां क्वचित्संदशाति स्वदद्भिस्तद्वेदनायां 
कतमाय कुप्येत्‌ ॥ ५१ ॥</p>
<p><br/></p>
</blockquote>


<p>जननीजठरीं ज्यासी जनन । त्या नांव बोलिजेती जन ।
</p>
<p>ते सुखदुःखांसी कारण । सर्वथा जाण मज नव्हती ॥ ७२ 
॥</p>
<p>जन जनासी दे दुःखबाधू । तेथ आत्म्यासी काय संबंधू 
।</p>
<p>आत्मा देहातीत शुद्ध । सुखदुःखबाधू त्या न लगे ॥ 
७३ ॥</p>
<p>देहें देहासे हो‌ईल दुःख । देहो तितुका पांचभौतिक 
।</p>
<p>त्यांसी परस्परें असे ऐक्य । सर्वथा सुखःदुख घडेना 
॥ ७४ ॥</p>
<p>जळामाजीं जळ सूतां । जेवीं जळासी नव्हे व्यथा ।</p>
<p>कां दीपू दीपें एकवटतां । दीपासी सर्वथा दुःख न बाधी 
॥ ७५ ॥</p>
<p>तेवीं पार्थिवें पार्थिवासी । सुखदुःखबाधा न घडे 
त्यासी ।</p>
<p>आत्मा नातळे सुखदुःखांसी । तो देहासी स्पर्शेना 
॥ ७६ ॥</p>
<p>म्हणाल जो देहाचा अभिमानी । सुखदुःखें होती त्यालागोनी 
।</p>
<p>दुःखभोक्ता दुजेपणीं । पाहतां कोणी दिसेना ॥ ७७ 
॥</p>
<p>आपुली जिव्हा आपुले दांतीं । रगडिली होय अवचितीं 
।</p>
<p>तया कोपाची अतिप्राप्ती । कोणाप्रती करावी ॥ ७८ 
॥</p>
<p>तेथील कोपाच्या कडाडीं । दांत पाडी कीं जीभ तोडी 
।</p>
<p>तैशी जगीं एकात्मता धडफुडी । कोप यावया सवडी असेना 
॥ ७९ ॥</p>
<p>जो पुढिलाचे ढक्यांनीं पडे । तो त्यावरी कोपें वावडे 
।</p>
<p>स्वयें निसरोनि गडबडे । तो लाजिला मागेंपुढें न 
कोपतां निघे ॥ ७८० ॥</p>
<p>तेवीं मीचि भूतें मीचि भोक्ता । माझ्या दुःखाचा 
मी दाता ।</p>
<p>जगीं मीच मी एकात्मता । कोणावरीं आतां कोपावें ॥ 
८१ ॥</p>
<p>माझ्या सुखद्‌ःखांसी कारण । यापरी नव्हतीच जन ।
</p>
<p>म्हणाल जरी देवतागण । तेंही प्रमाण घडेना ॥ ८२ ॥</p>
<blockquote>
<p><br/></p>

<p>दुःखस्य हेतुर्यदि देवतास्तु किमात्मनस्तत्र्‌ 
।</p>
<p>यदङ्गेन क्वचित्क्रुध्येत कस्मै पुरुषः स्वदेहे 
॥ ५२ ॥</p>
<p><br/></p>
</blockquote>


<p>आतां दुसरें कारण मतीं । देवांपासोनि दुःखप्राप्ती 
।</p>
<p>देवांची देहामाजीं वस्ती । आत्मा निजस्थितीं विदेही 
॥ ८३ ॥</p>
<p>देहींच्या इंद्रियविकारीं । देव झाले अधिष्ठात्री 
।</p>
<p>आत्मा अखंड अविकारी । सुखदुःखांमाझारी अलिप्त ॥ 
८४ ॥</p>
<p>भूमी सहजें निर्विकार । तिची भिंती तीवरी सविकार 
।</p>
<p>तेवीं वस्तु नित्य निर्विकार । तेथ भासती सविकार 
अधिष्ठात्रीं देव ॥ ८५ ॥</p>
<p>भिंती पडल्या भूमिवरी । ते मेळवी आपण्यामाझारी 
।</p>
<p>तेवीं निर्गुणनिर्विकारी । इंद्रियें अधिष्ठात्री 
येती ऐक्या ॥ ८६ ॥</p>
<p>स्वदेहीं परदेहीं जाण । इंद्रियें अधिष्ठात्रीं 
समान ।</p>
<p>इंद्रियांचें सुखदुःख दारुण । आपुलें आपण भोगिती 
देव ॥ ८७ ॥</p>
<p>हातें हाणतां तोंडावरी । तेथ इंद्र अग्नि अधिष्ठात्री 
।</p>
<p>तेव्हा इंद्रचि अग्नीतें मारी । आत्मा अविकारी 
दुःखातीत ॥ ८८ ॥</p>
<p>हो कां मुखें डसल्या हातासी । अग्नीनें घाय केलें 
इंद्रासी ।</p>
<p>आत्मा अलिप्त इंद्रादिदेवांसी । सुखदुःख त्यासी 
स्पर्शेना ॥ ८९ ॥</p>
<p>परमुखें स्वमुखावरी थुंकिजे । दोहीं मुखी अग्नीनें 
नांदिजे ।</p>
<p>तेथ कोणें कोणावरी कोपिजे । आत्मस्वरूपी दुजें 
असेना ॥ ७९० ॥</p>
<p>थुंक आणि जें कां मूत । देहीं उपजे तें देहाचें अपत्य 
।</p>
<p>तें देहींचें देहावरी लोळत । कोपे तेथ कोण कोणा ॥ 
९१ ॥</p>
<p>स्वमुखें परमुखा चुंबन दीजे । तेथ अग्नीनें अग्नीसी 
चुंबीजे ।</p>
<p>तेणें सुखें कोण फुंजे । आत्मत्वीं दुजें असेना 
॥ ९२ ॥</p>
<p>स्वदेहें परदेहा आलिंगन । उभयस्पर्शीं वायूचि जाण 
।</p>
<p>तेणें सुखें सुखावे कोण । दुजेपण असेना ॥ ९३ ॥</p>
<p>यापरी देवतागण । नव्हे सुखदुःखांसी कारण ।</p>
<p>आत्म्याचे ठायीं दैवतें जाण । हारपती पूर्ण अभेदत्वें 
॥ ९४ ॥</p>
<p>देवीं देहो पीडितां निःशेख । देहाभिमान्या हो‌ईल 
दुःख ।</p>
<p>हें मानिती ते अतिमूर्ख । तेंही देख घडेना ॥ ९५ ॥
</p>
<p>पुर म्हणिजे देहो देख । ते पुरी जा पुरनिवासक ।</p>
<p>तो सकळ देहीं पुरुष एक । तेथ कोणाचें दुःख कोण मानी 
॥ ९६ ॥</p>
<p>जेवीं संभ्रम आवेशवेगीं । निजकर हाणतां निजांगीं 
।</p>
<p>तेथील व्यथेचा भागी । कोपवयालागीं आप आपण्या ॥ ९७ 
॥</p>
<p>देखतां आपलें एकपण । कोणाची व्यथा मानी कोण ।</p>
<p>कोण कोणावरी कोपे जाण । आपण्या आपण एकला ॥ ९८ ॥</p>
<p>तेवीं विश्वात्मा मीचि एक । मीचि दैवतें मीचि लोक 
।</p>
<p>तेथ कोण कोणा दुःखदायक । म्यां कोणावरी देख कोपावें 
॥ ९९ ॥</p>
<p>यापरी स्वयें विचारितां । देवांपासाव सुखदुःखता 
।</p>
<p>समूळ न घडे सर्वथा । दैनिकी व्यथा असेना ॥ ८०० ॥</p>
<p>आत्मा सुखदुःखांसी कारण । मूळीं मजचि हें अप्रमाण 
।</p>
<p>आत्म्याच्या ठायीं कार्यकारण । सुखदुःख जाण असेना 
॥ १ ॥</p>
<blockquote>
<p><br/></p>

<p>आत्मा यदि स्यात्सुखदुःखहेतुः किमन्यतस्तत्र 
निजस्वभावः ।</p>
<p>न ह्यात्मनोऽन्यद्यदि तन्मृषा स्यात्क्रुध्येत 
कस्मान्न सुखं न दुःखम्‌ ॥ ५३ ॥</p>
<p><br/></p>
</blockquote>


<p>आत्मा केवळ एकला एक । तेथ कैंचें सुख कैंचें दुःख 
।</p>
<p>आत्मा सुखदुःखदायक । म्हणती ते मूर्ख अविवेकी ॥ 
२ ॥</p>
<p>जेवीं विघुरलें घृत जाण । त्यासी नसे आकार ना वर्ण 
।</p>
<p>तेंचि सहजें थिजोनि जाण । दिसे शुभ्रवर्ण कणिकारूपें 
॥ ३ ॥</p>
<p>त्या घृतकणिका मिळतां देख । नाहीं परस्परें सुखदुःख 
।</p>
<p>तेवीं निजात्मा एकला एक । तोचि अनेक स्वरूपें ॥ ४ 
॥</p>
<p>जळीं जळाच्या जळलहरी । आदळतांही परस्परीं ।</p>
<p>सुखदुःख नुमटे त्यांमाझारीं । तेवीं चराचरीं परमात्मा 
॥ ५ ॥</p>
<p>परमात्मा एकला एक । एकपणेंचि तो अनेक ।</p>
<p>तेथ विजातीय नाहीं देख । मा सुखदुःख कोणाचें ॥ ६ 
॥</p>
<p>आत्मा सुखरूप अवघा एक । तेथ आभासे जें अनेक ।</p>
<p>तें मायामय काल्पनिक । स्वप्नप्राय देख मिथ्यात्वें 
॥ ७ ॥</p>
<p>मृगजळीं पाहतां दिसे जळ । परी तें कोरडें देख केवळ 
।</p>
<p>तेवीं देसे जें जगड्वाळ । तें मिथ्या समूळ मायिक 
॥ ८ ॥</p>
<p>जेथ मिथ्या द्वैत मायिक । तेथ परमात्मा एकला एक ।
</p>
<p>तेव्हांचि हारपलें सुखदुःख । कोपावया निःशेख ठावो 
नाहीं ॥ ९ ॥</p>
<p>जेथ निजात्मता एकपण । तेथ सुखदुःखें नाहीं जाण ।
</p>
<p>कोणावरी कोपे कोण । आपल्या आपण एकला ॥ ८१० ॥</p>
<p>जेथ आत्म्याचा निजानुभवो । तेथ द्वैताचा अभावो 
।</p>
<p>सुखदुःखें झाली वावो । कोपासी ठावो असेना ॥ ११ ॥</p>
<p>हे निजात्मता नेणोनि देख । सत्य मानिती जे सुखदुःख 
।</p>
<p>ते होत कां वेदशास्त्रज्ञ लोक । तयां क्रोध देख विभांडी 
॥ १२ ॥</p>
<p>ज्यासी सर्व भूतीं निजात्मता । तेथ कोण कोणा दुःखदाता 
।</p>
<p>कोण कोणावरी कोपता । निजात्मता एकली ॥ १३ ॥</p>
<p>आत्मा सुखदुःखांचा दाता । यापरी नव्हे गा तत्त्वतां 
।</p>
<p>आपण्या आपण व्यथा । मूर्खही सर्वथा न देती ॥ १४ ॥
</p>
<p>एथिलेनि चौथे मतें । ग्रह मानावे दुःखदाते ।</p>
<p>तेंही न घडे गा येथें । ऐक निश्चितें सांगेन ॥ १५ 
॥</p>
<blockquote>
<p><br/></p>

<p>ग्रहा निमित्तं सुखदुःखयोश्चेत्‌ किमात्मनोऽजस्य 
जनस्य ते वै ।</p>
<p>ग्रहैर्ग्रहस्यैव वदन्ति पीडां कुध्येत कस्मै 
पुरुषस्ततोऽन्यः ॥ ५४ ॥</p>
<p><br/></p>
</blockquote>


<p>जननीजठरीं जन्मे जाण । त्या देहाचें नांव म्हणती 
जन ।</p>
<p>ते जन्मकाळीं जें होय लग्न । त्या जन्मापासून पूर्ण 
ग्रहगति लागे ॥ १६ ॥</p>
<p>तेथ द्वादशाष्टमनजन्मस्थ । शुभाशुभ ग्रह जे येत 
।</p>
<p>ते सुखदुःखांतें देत । आत्मा अलिप्त ग्रहगतीं ॥ 
१७ ॥</p>
<p>मुळीं आत्म्यासी जन्म नाहीं । मा ग्रह लागती कवणे 
ठायीं ।</p>
<p>जेथ शेतचि पेरिलें नाहीं । तेथ उंदिरीं कायी करांडावें 
॥ १८ ॥</p>
<p>मुख्यत्वें घर केलें नाहीं । तेथली माडी जळेल कायी 
।</p>
<p>आत्म्यासी तंव जन्मचि नाहीं । मा ग्रहगती का‌ई लागेल 
॥ १९ ॥</p>
<p>ग्रहांची ग्रहगती देहापासीं । आत्मा अलिप्त देहभावासी 
।</p>
<p>जेवीं का‌उळा न चढे कैलासी । तेवीं ग्रह आत्म्यासी 
न लागती ॥ ८२० ॥</p>
<p>जेवीं कां अग्नीतें न चाखे माशी । घारी झडपीना चंद्रम्यासी 
।</p>
<p>तेवीं लागावया । सामर्थ्य ग्रहांसी असेना ॥ २१ ॥
</p>
<p>आत्मा सर्वाचा अवघा एक । तैं ग्रहांचा आत्म तोचि 
देख ।</p>
<p>तया निजात्म्यासी देतां दुःख । ग्रह पीडी आवश्यक 
आप‌आपण्या ॥ २२ ॥</p>
<p>देह जाड मूढ अज्ञान । तें सुखदुःखांचें नेणे ज्ञान 
।</p>
<p>आत्म्यासी सुखदुःख देतां जाण । तैं आपण्या पीडिती 
ग्रह ॥ २३ ॥</p>
<p>आपणाचि आपणाप्रती । कदा न देववे दुःखप्राप्ती ।
</p>
<p>यालागीं आत्म्यासी ग्रहगती । जाण कल्पांतीं बाधीना 
॥ २४ ॥</p>
<p>ग्रहग्रहांमाजीं वैरस्थिती । ग्रह ग्रहांतें पीडा 
देती ।</p>
<p>तेही अर्थींची उपपत्ती । यथानिगुती अवधारा ॥ २५ 
॥</p>
<p>ज्योतिषशास्त्रसंमती शनि-भौमसूर्या वैरप्राप्ती 
।</p>
<p>गुरु-शुक्र दोनी वैरी होती । बुध-सोमांप्रती महावैर 
॥ २६ ॥</p>
<p>तेथ एकांची ते शीघ्रगती । एक ग्रह मंदगामी होती ।
</p>
<p>अतिचार कां वक्रगती । मंडळमेदें येती एकत्र ॥ २७ 
॥</p>
<p>वैरी मीनल्या एके राशी । एके चरणीं एकत्रवासी ।</p>
<p>तैं राहु गिळी सूर्यासी । सूर्य चंद्रासी कुहू करी 
॥ २८ ॥</p>
<p>ऐसे ग्रहाचि ग्रहांसी जाण । परस्परें पीडिती आपण 
।</p>
<p>मी आत्मा त्यांहूनि भिन्न । सुखदुःख कोण मज त्यांचे 
॥ २९ ॥</p>
<p>अलंकार मोडितां खणाण । सोनें मोडेना आपण ।</p>
<p>तेवीं ग्रह ग्रहांसी पीडितां जाण । मज आत्म्यासी 
कोण सुखदुःख ॥ ८३० ॥</p>
<p>रणभूमीं युद्धझोटधरणी । होतां घायवट नव्हे धरणी 
।</p>
<p>तेवीं ग्रहपीडेपासूनी । मी अलिप्तपणीं निजात्मा 
॥ ३१ ॥</p>
<p>रजस्वला चालतां भूमीसी । तो विटाळ बाधीना पृथ्वीसी 
।</p>
<p>तेवीं ग्रहीं पीडितां ग्रहांसी । मी सुखदुःखांसी 
अलिप्त ॥ ३२ ॥</p>
<p>एवं ग्रहांनिमित्त जें कांहीं । सुखदुःख उमटे देहीं 
।</p>
<p>तें मज आत्म्यासी न लगे कंहीं । मग कोणें पाहीं कोणा 
कोपावें ॥ ३३ ॥</p>
<p>सुखदुःख नुमटे ज्याच्या ठायीं । त्यासी क्रोधाचि 
न ये कंहीं ।</p>
<p>एवं ग्रहनिमित्त दुःख कांहीं । सर्वथा नाहीं या 
हेतू ॥ ३४ ॥</p>
<p>सुखदुःखदातें निजकर्म । म्हणतां जनांसी पडे भ्रम 
।</p>
<p>आत्मा केवळ निष्कर्म । त्यासी जड कर्म केवीं बाधी 
॥ ३५ ॥</p>
<blockquote>
<p><br/></p>

<p>कर्मास्तु हेतुः सुखदुःखयोश्चेत्किमात्मनस्तद्धि 
जडाजडत्वे ।</p>
<p>देहस्त्वचित्पुरुषोऽयं सुपर्णः क्रुध्येत कस्मै 
न हि कर्ममूलम्‌ ॥ ५५ ॥</p>
<p><br/></p>
</blockquote>


<p>कर्म जडत्वें अतिबद्ध । आत्मा चिद्रूपें परम शुद्ध 
।</p>
<p>त्यासी कर्मा‌आ कर्मबाध । सर्वथा संबंध धरीना ॥ 
३६ ॥</p>
<p>रवीसी अंधारीं लपवे । वणवा तृणामाजीं बांधवे ।</p>
<p>गोचिडाचेनि मुखलाघवें । जरी लागवे दीपासी ॥ ३७ ॥
</p>
<p>चंडवातातें तुष राखे । थिल्लरचिखलें चंद्र माखे 
।</p>
<p>तैं कर्मजन्य सुखदुःखें । आत्मा यथासुखें बद्धता 
भोगी ॥ ३८ ॥</p>
<p>आत्मा कर्माकर्म संहारी । सुख-दुःखांची होळी करी 
।</p>
<p>तो कर्मफळांचा फळहारी । मूर्ख गव्हारीं मानिजे 
॥ ३९ ॥</p>
<p>स्वप्नींची स्वप्नसंतती । जागृतीं कोणा भेटों येती 
।</p>
<p>तरी कर्माची सुखदुःखप्राप्ती । आत्म्याप्रती बाधक 
॥ ८४० ॥</p>
<p>जेवीं अग्नीवरी मुंगी न चले । तेवीं आत्मा न माखे 
कर्ममळें ।</p>
<p>आकाश न खोंचे शस्त्रबळें । तेवीं आत्मा कर्मफळें 
स्पर्शेना ॥ ४१ ॥</p>
<p>कर्म तितुकें आविद्यक । आत्मा विद्या‌अविद्यातीत 
चोख ।</p>
<p>त्यासी कर्माचें सुखदुःख । मानिती मूर्ख देहमोहें 
॥ ४२ ॥</p>
<p>कर्म अतिजड आत्मा शुद्ध । कर्म परिच्छिन्न आत्मा 
अगाध ।</p>
<p>कर्म कर्मठतां नित्यबद्ध । आत्मा चिदानंदस्वरूप 
॥ ४३ ॥</p>
<p>कर्म मिथ्याभूत मायिक । आत्मा नित्य अमायिक ।</p>
<p>कर्मासी ब्रह्म‌अनोळख । ब्रह्म तेथ देख कर्म नाहीं 
॥ ४४ ॥</p>
<p>दोराचे सर्पी सर्पत्व नाहीं । मा तो डसोनि चढेल कायी 
।</p>
<p>तेवीं स्वरूपीं कर्म मिथ्या पाहीं । तें आत्म्यासी 
कायी बाधील ॥ ४५ ॥</p>
<p>वांझ राणीचा लाडका नातू । राजबळें जगा दंडितू ।</p>
<p>तेवीं कर्माची सुखदुःखमातू । कर्मठांतू दाटुगी 
॥ ४६ ॥</p>
<p>एवं कर्माचि मिथ्या एथें । तें केवीं दे सुखदुःखांतें 
।</p>
<p>हें जाणोनियां निश्चितें । कोणें कोणातें कोपावें 
॥ ४७ ॥</p>
<p>कर्म सुखदुःखांचें दातें । यापरी न घडे एथें ।</p>
<p>म्हणाल काळ दे सुखदुःखांतें । तेंही निश्चितें 
घडेना ॥ ४८ ॥</p>
<blockquote>
<p><br/></p>

<p>कालस्तु हेतुः सुखदुःखयोश्चेत्‌ किमात्मनस्तत्र 
तदात्मकोऽसौ ।</p>
<p>नाग्रेर्हि तापो न हिमस्य तत्स्यार्त्क्रुध्येत 
कस्मै न परस्य द्वन्द्वम्‌ ॥ ५६ ॥</p>
<p><br/></p>
</blockquote>


<p>काळ शीतकाळीं शीतें पीडी । उष्णकाळीं उबारा सोडी 
।</p>
<p>वर्षाकाळीं पर्जन्य धाडी । त्रिमाळिकें पाडी धवळारें 
॥ ४९ ॥</p>
<p>बैसवूनि सातवांकडी । अखंडधारा डोळा नुघडी ।</p>
<p>जीवमात्रा तेणें पीडी । पडे सांकडी अन्नाची ॥ ८५० 
॥</p>
<p>अनाचिया चिडाणीं । पीडती पशुपक्षिप्राणी ।</p>
<p>ते काळीं सुखदुःख न मानी कोणी । दुखदाता जनीं निजकाळू 
॥ ५१ ॥</p>
<p>अतिताप अतिशीत । सोडूनियां अतिवात ।</p>
<p>काळ जगातें खात । जग कांपत काळासी ॥ ५२ ॥</p>
<p>ऐकोनि काळाची गोठी । देव कांपती उठा‌उठी ।</p>
<p>इतरांची कायसी गोठी । धाके पोटीं विधाता ॥ ५३ ॥</p>
<p>अतिवृष्टि अनावृष्टि । जन पीडी नाना संकटीं ।</p>
<p>शेखीं प्रळयो करी उठा‌उठी । दुखदाता सृष्टीं महाकाळ 
॥ ५४ ॥</p>
<p>ऐसें बोलती ज्ञाते लोक । ते ज्ञातेपणें झाले मूर्ख 
।</p>
<p>काळ तोचि ईश्वरू देख । सुखदायक सर्वांसी ॥ ५५ ॥</p>
<p>ईश्वराहूनि काळ भिन्न म्हणे तो जड मूढ अज्ञान ।</p>
<p>काळ तोचि ईश्वर जाण । कृपाळू पूर्ण विश्वात्मा ॥ 
५६ ॥</p>
<p>काळ स्वकाळीं वर्षोनि जीवन । सुखी करी संतप्त जन 
।</p>
<p>पृथ्वी निववूनियां जाण । नव धान्य वाफवी ॥ ५७ ॥</p>
<p>ते काळीं जैं शीत न वाहे । तैं वाफिलें धान्य राख 
होये ।</p>
<p>तेव्हां शीतकण वर्षोनि पाहें । करी लवलाहें सफळित 
धान्यें ॥ ५८ ॥</p>
<p>तीं आर्द्र धान्यें भूतांसी । उपेगा न येती संग्रहासी 
।</p>
<p>यालागीं उष्ण काळेंसीं । काळ शोषी आर्द्रता ॥ ५९ 
॥</p>
<p>यापरी शीतोष्णपर्जन्यांसी । काळ उत्पादी भूतहितासी 
।</p>
<p>तेंचि कठिण वाटे त्यासी । देहभ्रमासी भुलोनि ॥ ८६० 
॥</p>
<p>हिरोनि अतिजीर्ण वस्त्रांसी । नवीं नेसवी जो साक्षेपेंसीं 
।</p>
<p>ऐशिया हितकारिया काळासी । वैरी पिशीं म्हणताती 
॥ ६१ ॥</p>
<p>तेवीं जराजर्जरित विकळ । तें देह निर्दळी सकाळें 
काळ ।</p>
<p>आणिक नवें दे तत्काळ । ऐसा कृपाळू काळ जनासी ॥ ६२ 
॥</p>
<p>जुनें घे‌ऊनि दे नव्यासी । ऐसा उपकारिया काळासी 
।</p>
<p>अपकारी म्हणती पिशीं । देहमोहेंसीं लोभिटें ॥ ६३ 
॥</p>
<p>जन वैशिया निजभावना । जे जे धरी दृढ वासना ।</p>
<p>काळ कृपाळू तत्क्षणा । ते ते देह जाणा त्या देत ॥ 
६४ ॥</p>
<p>महामहोत्साहें पिता पुत्रासी । सांडवूनि जीर्ण 
वासांसी ।</p>
<p>नवीं वस्त्रें दे तयासी । तेवीं जगासी प्रळयकाळू 
॥ ६५ ॥</p>
<p>तेवीं प्रळयकाळीं जगासी । काळ जीर्ण देह नाशी ।</p>
<p>मग नूतन देह सर्वांसी । अतिकृपेंसी गौरवी ॥ ६६ ॥</p>
<p>यापरी काळ कृपाळू । त्यासी वैरी म्हणे जन बरळू ।</p>
<p>जगाचा निजात्मा स्वयें काळू । तो दुःखाचा सळू कोणासी 
नेदी ॥ ६७ ॥</p>
<p>जनांचा देहीं दृढ भावो । भवनानुसारें काळ पहा हो 
।</p>
<p>देहपाठीं उपजवी देहो । जन्ममरणनिर्वाहो तेणें वाढे 
॥ ६८ ॥</p>
<p>जो साचार वांछी विदेहभावो । त्याचा काळ निर्दळी 
अहंभावो ।</p>
<p>निजानंदें निववूनि स्वयमेवो । जन्ममरणांचा ठावो 
विभांडी ॥ ६९ ॥</p>
<p>जैशी ज्यासी होय बुद्धी । काळ तैशी दे त्यासी सिद्धी 
।</p>
<p>हें नेणिजे देहमोहंधीं । काळ त्रिशुद्धी कृपाळू 
॥ ८७० ॥</p>
<p>काळ तोचि निजात्मा जनीं ऐसें जाणे जो निजज्ञानी 
।</p>
<p>तैं कोणाचें दुःख कोण कां मानी । दुसरें कोणी असेना 
॥ ७१ ॥</p>
<p>मी एक एथें दुःखदाता । पैल तो एक दुःखभोक्ता ।</p>
<p>हेही नाहीं द्वैतकथा । जगासी एकुलता निजात्मा काळ 
॥ ७२ ॥</p>
<p>काळ निजात्मा दोनी एक । तैं कोणाचें कोणास होय सुख 
।</p>
<p>कोण कोणाचा मानी शोक । द्वंद्वदुःख असेना ॥ ७३ ॥</p>
<p>जेवीं नाममात्र मृगजळ । तेथ नाहीं तिळभरी जळ ।</p>
<p>तेवीं आत्मत्वीं जगड्व्याळ । तो भ्रम केवळ मनाचा 
॥ ७४ ॥</p>
<p>आत्मा एकत्वें अभेद । काळनामें तोचि प्रसिद्ध ।
</p>
<p>जीव तदंशें चिदत्वें शुद्ध । त्यासी काळादि द्वंद्व 
बाधिना ॥ ७५ ॥</p>
<p>आगीनें काय आगी जळे । कां उन्हाळेनि सूर्य पोळे ।
</p>
<p>सागरू बुडे लहरीबळें । कीं अंधारातें काळें काजळें 
कीजे ॥ ७६ ॥</p>
<p>कीं हिमाचळ हिमकणें कांपे । तुपासी मोडशी होय तुपें 
।</p>
<p>तैं काळसत्ता खटाटोपें । आत्मा अमूपें द्वंद्वें 
भोगी ॥ ७७ ॥</p>
<p>आप आपणियां आपदा । कोणा न करवे विरुद्धा ।</p>
<p>तेवीं आत्म्यासी द्वंद्वबाधा । काळचोनि कदा करवेना 
॥ ७८ ॥</p>
<p>एवं एकात्मता अभेद । तेथ काळाचा न चले बाध ।</p>
<p>अभेदीं सर्वथा नाहीं द्वंद्व । कोणावरी क्रोध करावा 
॥ ७९ ॥</p>
<p>जीव-शिवत्वें मी केवळ । मीचि आत्मा मीचि काळ ।</p>
<p>मिथ्या द्वंद्वदुःखागोंधळ । क्रोधाचा कल्लोळ कोणावरी 
करूं ॥ ८८० ॥</p>
<p>काळ सुखदुःखांचा दाता । यापरी नव्हे विचारितां 
।</p>
<p>सुखदुःखांची बाधकता । आत्म्यासी सर्वथा असेना ॥ 
८१ ॥</p>
<p>सुखदुःखादि हेतुषट्क्‌ । ’नायं जनो’ इत्यादिक ।
</p>
<p>याचा करितां निजविवेक । नव्हती बाधक आत्म्यासी 
॥ ८२ ॥</p>
<p>यांही वेगळीं बाधकपणें । देशवासें त्रिगुणगुणें 
।</p>
<p>आत्म्यासी बाधावयाकारणें । कोठे कोणी दिसेना ॥ 
८३ ॥</p>
<p>निजात्म्यासी बाधकता । कायसेनि न संभवे सर्वथा 
।</p>
<p>जनासी बाधक देह‌अहंता । त्याचि निजार्था भिक्षु 
बोले ॥ ८४ ॥</p>
<blockquote>
<p><br/></p>

<p>न केनचित्क्वापि कथञ्चनास्य द्वन्द्वोपरागः परतः 
परस्य ।</p>
<p>यथाहमः संसृतिरूपिणः स्यादेवं प्रबुद्धो न बिभेति 
भूतैः ॥ ५७ ॥</p>
<p><br/></p>
</blockquote>


<p>आत्मा गुणातीत शुद्ध । परात्परतर स्वानंद ।</p>
<p>परिपूर्ण सच्चिदानंद । तेथ द्वंद्वबाध रिघेना ॥ 
८५ ॥</p>
<p>द्वंद्व रिघावया आत्मभुवनीं । कैसोनि कायिसेनि 
कोणाचेनी ।</p>
<p>कर्मकार्यक्रियाकरणी । बाधकपणीं असेना ॥ ८६ ॥</p>
<p>अभेदा नाहीं द्वंद्वबाध । स्वानंदासी दुःखसंबंध 
।</p>
<p>पूर्णासी कैंचे विरुद्ध । परमानंद एकला ॥ ८७ ॥ ॥</p>
<p>आशंका ॥ आत्म्यासी न घडे द्वंद्वसंबंध । देहो जडत्वें 
नेणे द्वंद्वं ।</p>
<p>तरी सुखदुःखांचा महाबाध । कोणासी प्रसिद्ध होतसे 
॥ ८८ ॥</p>
<p>सुखदुःखभोगासी जाण । सोसावया जन्ममरण ।</p>
<p>एथ मुख्यत्वें देहाभिमान । तेंही लक्षण अतर्क्य 
॥ ८९ ॥</p>
<p>जेवीं असोनि भर्तारापाशीं । व्यभिचार करितां अहेवेसी 
।</p>
<p>पोट वाढल्याही परपुरुषीं । तें कोणासी कळेना ॥ ८९० 
॥</p>
<p>तैसें अभिमानाचें विंदान । चित्स्वरूपीं जडोनि 
जाण ।</p>
<p>मिथ्या दावूनि जीवपण । सुखदुःखें आपण स्वेच्छा 
भोगी ॥ ९१ ॥</p>
<p>जेवीं रायापाशील कुडा मंत्री । राजबळें अधर्म करी 
।</p>
<p>प्रजेतें छळी नानापरी । तैसा शरीरीं अभिमान ॥ ९२ 
॥</p>
<p>कां अग्नीसंगें लोह जाण । अग्निप्राय होय आपण ।</p>
<p>तया हातीं धरूं शके कोण । पोळी दारुण सर्वांसी ॥ 
९३ ॥</p>
<p>तेवीं चिद्रूपाचा अभिमान । देहात्मता खवळोनि पूर्ण 
।</p>
<p>सुखदुःखादी जन्ममरण । वाढवितां कोण आवरी ॥ ९४ ॥</p>
<p>स्वप्नींचा देह केवळ मन । त्याही देहासी असे मनपण 
।</p>
<p>तैसा हाही देहो मनचि जाण । अभिमानें कठिण स्थूळ केला 
॥ ९५ ॥</p>
<p>कार्यकारणरूपें जाण । संसारचि मनोभिमान ।</p>
<p>वाढवूनि सुखदुःख दारुण । जन्ममरण स्वयें भोगी ॥ 
९६ ॥</p>
<p>भोगिलेचि भोग भोगितां । नानापरींची पावे व्यथा 
।</p>
<p>तरी न सांडी अहंता । देहात्मता वाढवी ॥ ९७ ॥</p>
<p>ब्रह्मप्रळय होतां जाण । देह‌अहंता नव्हे क्षीण 
।</p>
<p>प्रणयीं विरेना अभिमान । सुखदुःख जाण तो भोगी ॥ ९८ 
॥</p>
<p>यामाजीं जीव असे कैसा । जपाकुसुमीं स्फटिक जैसा 
।</p>
<p>दिसोन त्या रंगा‌ऐसा । स्वयें तैसा होयेना ॥ ९९ ॥
</p>
<p>आत्मात्वीं सुखदुःख नाहीं । तें प्रत्यक्ष दिसताहे 
देहीं ।</p>
<p>हें अविचाररमणीय पाहीं । कल्पनेच्या ठायीं आभासे 
॥ ९०० ॥</p>
<p>तें देह माझें म्हणोनि तत्त्वतां । अभिमानें घे‌ऊनि 
माथां ।</p>
<p>जन्ममरणादि आवर्तां । सुखदुःखभोक्ता स्वयें होय 
॥ १ ॥</p>
<p>येणेंचि विवेकें निजज्ञानी । प्राप्ततत्त्व गुरुवचनीं 
।</p>
<p>ते वर्ततांही जनींवनीं । देहभिमानी कदा नव्हती 
॥ २ ॥</p>
<p>ऐसे प्रबुद्ध जे आत्मप्रतीतीं । त्यांसी प्रारब्धाचिये 
निजगती ।</p>
<p>नाना सुखदुःखें देतां भूतीं । आत्मस्थिती ढळेना 
॥ ३ ॥</p>
<p>त्यांसी द्वेष नुपजे भूतीं । कोप सर्वथा न ये चित्तीं 
।</p>
<p>मी एक त्रिजगतीं । जाणोनि निश्चितीं निर्द्वंद्व 
॥ ४ ॥</p>
<p>तो देखोनियां विषमासी । भय न धरी मानसीं ।</p>
<p>पारकें न म्हणे कोणासी । आप्त सर्वांसी निजात्मा 
॥ ५ ॥</p>
<p>समविषमभाव ना भेद । ज्ञाता सर्वरूपें अभेद ।</p>
<p>तो न मानीं कोणाचा भयखेद । सुखस्वानंद सर्वदा ॥ ६ 
॥</p>
<p>निंदा‌उपद्रव अनुद्विग्न । साहोनियां सुखसंपन्न 
।</p>
<p>हें सिद्धाचें मुख्य लक्षण । तेंचि साधन साधकां 
॥ ७ ॥</p>
<blockquote>
<p><br/></p>

<p>एतां स आस्थाय परात्मनिष्ठामध्यासितां पूर्वतमैर्महर्षिभिः 
।</p>
<p>अहं तरिष्यामि दुरन्तपारं तमो मुकुन्दाङ्घ्रिनिषेवयैव 
॥ ५८ ॥</p>
<p><br/></p>
</blockquote>


<p>माझ्या पूर्वापरभाग्योदयें । अद्वैतात्मनिष्ठा 
उपजलीं पाहें ।</p>
<p>जे निष्ठेचेनि समवायें । नाना दुःखें साहें निर्द्वंद्व 
॥ ८ ॥</p>
<p>द्वंद्वसुखदुःखसहिष्णुपण । हें सिद्धाचें सहज 
लक्षण ।</p>
<p>माझें मुख्यत्वें हेंचि साधन । मनोजयो जाण येणें 
होये ॥ ९ ॥</p>
<p>हेंचि परमार्थसाधन वरिष्ठा । हेचि महा‌ऋषींची निजनिष्ठा 
।</p>
<p>हेंचि निजभजन वैकुंठा । निजात्मनिष्ठा येणें साधे 
॥ ९१० ॥</p>
<p>येणीं न बाधे द्वंद्वदुःख । येणें पाविजे नित्यसुख 
।</p>
<p>दुस्तर संसारतारक । हा निजविवेक आम्हांसी ॥ ११ ॥
</p>
<p>दुस्तर तरावया भवसागरू । हा विवेकू सुकल्प तारूं 
।</p>
<p>एथ सद्गुरू कर्णधारू । परात्परपारू पाववी ॥ १२ ॥
</p>
<p>हा विवेक कैसोनि ये हाता । हेही करणें न लगे चिंता 
।</p>
<p>निजभावें एकाग्रता । शरण भगवंता रिघावें ॥ १३ ॥</p>
<p>सांडोनि लौकिकाचे लाजे । सांडोनि अभिमानाचें ओझें 
।</p>
<p>भगवंता शरण रिघिजे । तैं लाहिजे विवेक ॥ १४ ॥</p>
<p>तानें बाळ जेवीं जननीसी । अनन्य शरण सर्वभावेंसीं 
।</p>
<p>ऐशिया अनन्यता अहर्निशीं । शरण हरिसी रिघावें ॥ 
१५ ॥</p>
<p>हरीसी रिघालिया शरण । मुख न दाखवी जन्ममरण ।</p>
<p>तेथ बाधूं शके द्वंद्व कोण । हरी रक्षण निजभक्तां 
॥ १६ ॥</p>
<p>मोक्षदाता मुकुंद पूर्ण । त्यासी कैसें रिघावें 
शरण ।</p>
<p>तो अनंतत्वें निजनिर्गुण । तेथ कोण पावेल ॥ १७ ॥</p>
<p>असो हरिरूप अतिनिर्गुण । त्याची मूर्ति चिंतितां 
सगुण ।</p>
<p>ध्यानीं स्थिरावल्या संपूर्ण । द्वंद्वदुःखें 
जाण हारपती ॥ १८ ॥</p>
<p>ध्यानीं मूर्ति न ये संपूर्ण । तैं दृढ धरावे हरीचे 
चरण ।</p>
<p>तेणें उठोनि पळे जन्ममरण । आपभावें आपण पळती द्वंद्वें 
॥ १९ ॥</p>
<p>जैं न धरवती दृढ चरण । तैं करावें नामस्मरण ।</p>
<p>ज्याचेनि नाममात्रें जाण । यम काळ पूर्ण कांपती 
॥ ९२० ॥</p>
<p>जेथ हरिनामाचा नित्य घोख । तेथ मरणा मरण आलें देख 
।</p>
<p>जन्माचें होय काळें मुख । लाजोनि निःशेख तें पळे 
॥ २१ ॥</p>
<p>रामनामाच्या गजरापुढें । का‌इसें द्वंद्वदुःख 
बापुडें ।</p>
<p>अवघें भवभयचि उडे । नामपवाडे गर्जतां ॥ २२ ॥</p>
<p>अखंड नामें गर्जे वाणी । त्याचे बोलांमाजीं चक्रपाणी 
।</p>
<p>तेथ ऋद्धिसिद्धि वाहे पाणी । मुक्ती आंदणी तयाची 
॥ २३ ॥</p>
<p>निर्विकल्प भावार्थें आपण । सगुण निर्गुण कां नामस्मरण 
।</p>
<p>भक्त भावार्थें आदरी जाण । तें तें होय पूर्ण सद्भावेंचि 
॥ २४ ॥</p>
<p>भावार्थें जे भगवत्प्रीती । तेचि जाणावी साचार 
भक्ती ।</p>
<p>भावें तुष्टला श्रीपती । दे निजशांती साधकां ॥ २५ 
॥</p>
<p>ते निजशांतीच्या पोटीं । हरपती द्वंद्वतुःखकोटी 
।</p>
<p>परमानंदें कोंदे सृष्टी । मी तूं दृष्टीं दिसेना 
॥ २६ ॥</p>
<p>ऐसेनि अभेदभावें जाण । सेवितां मुकुंदश्रीचरण ।
</p>
<p>मी आपणिया आपण । तारीन जाण निश्चित ॥ २७ ॥</p>
<p>तारीन म्हणतां उधारू । बोलीं दिसताहे उशिरू ।</p>
<p>जो झाला हरिचा डिंगरू । त्यासी संसारू असेना ॥ २८ 
॥</p>
<p>ऐशी भिक्षूनें गा‌इली गाथा । ते अत्यंत रुचली श्रीकृष्णनाथा 
।</p>
<p>हरिखे ओसंडोनि चित्ता । उद्धवाचा माथा थापटी ॥ २९ 
॥</p>
<p>ऐशी जे हे निजशांती । माझ्या उद्धवासी व्हावी प्राप्ती 
।</p>
<p>ऐसा कळवळोनि श्रीपती । काय उद्धवाप्रती बोलिला 
॥ ९३० ॥</p>
<blockquote>
<p><br/></p>

<cite><p>श्रीभगवानुवाच-</p></cite>
<p>निर्विद्य नष्टद्रविणो गतक्लमः</p>
<p>प्रव्रज्य गां पर्यटमान इत्थम्‌ ।</p>
<p>निराकृतोऽसद्भिरपि स्वधर्माद्‌</p>
<p>अकम्पितोऽमुं मुनिराह गाथाम्‌ ॥ ५९ ॥</p>
<p><br/></p>
</blockquote>


<p>ज्याचे निःश्वासीं जन्मले वेद । ज्याचेनि चरणीं 
गंगा प्रसिद्ध ।</p>
<p>ज्याचें नाम छेदी भवबंध । तो उद्धवासी गोविंद स्वमुखें 
बोले ॥ ३१ ॥</p>
<p>यालागीं उद्धवाचे भाग्य थोर । ज्यासी तुष्टोनि 
शार्ङ्गधर ।</p>
<p>दाखवी निजशांतीचें घर । निरंतर वस्तीसी ॥ ३२ ॥</p>
<p>उद्धवा ऐक सावधान । धनलोभ्याचें नासोनि धन ।</p>
<p>तो धननाशु झाला प्रसन्न । केला विवेकसंपन्न वैरगी 
॥ ३३ ॥</p>
<p>जो धनलोभी न खाता । ज्याचें नांव न घेती सर्वथा ।
</p>
<p>तोचि वैराग्यें केला सरता । माझे मुखीं कथा तयाची 
॥ ३४ ॥</p>
<p>त्याचें नाम माझे मुखीं जाण । त्याचें कर्म वर्णी 
मी आपण ।</p>
<p>तो मज पढियंता जाण । जो विवेकसंपन्न वैरागी ॥ ३५ 
॥</p>
<p>वैराग्यपरतें भाग्य थोर । जगीं नाहीं आन सधर ।</p>
<p>विवेकवैराग्यें जो साचार । तो माझें जिव्हार उद्धवा 
॥ ३६ ॥</p>
<p>जो विवेकवैराग्यें आथिला । तो जाण मजमाजीं आला ।
</p>
<p>मी अधीन त्याचिय बोला । तो मज विकला । सर्वस्वें 
॥ ३७ ॥</p>
<p>लोभ्याचें निःशेष गेलें धन । धनासवें गेले मानाभिमान 
।</p>
<p>अभिमानासवें जाण । गेलें द्वंद्र दारुण सुखदुःख 
॥ ३८ ॥</p>
<p>धन जातां झाली विरक्ती । तेणें नेमस्त झाला यती ।
</p>
<p>भिक्षार्थ हिंडता क्षितीं । दुर्जनीं दुरुक्तीं 
निर्भर्त्सिला ॥ ३९ ॥</p>
<p>पीडितां नाना विकारीं । उपद्रवितां नानापरी ।</p>
<p>न डंडळीच निज निर्धारीं । स्वधर्मधैर्य करी निर्द्वंद्व 
॥ ९४० ॥</p>
<p>संन्याशाचा स्वधर्म पूर्ण । मी देहातीत नारायण 
।</p>
<p>साचार हरविला देहाभिमान । यालागीं जाण न डंडळी ॥ 
४१ ॥</p>
<p>जेवीं छायेसी लागतां घावो । पुरुषासी नाहीं भयसंदेहो 
।</p>
<p>तेवीं दुर्जनीं दंडिता देहो । नाहीं दुःखभेवो निरहंकार 
॥ ४२ ॥</p>
<p>देहासी होतां नाना व्यथा । आपुली जे देहातीतता ।
</p>
<p>तेचि भिक्षूनें गायिली गाथा । ते तुज म्यां आतां 
निरूपिली ॥ ४३ ॥</p>
<p>येथ सुखदुःखांसी कारण । आपला भ्रम आपणा जाण ।</p>
<p>येचि अर्थींचें निरूपण । स्वयें श्रीकृष्ण सांगत 
॥ ४४ ॥</p>
<blockquote>
<p><br/></p>

<p>सुखदुःखप्रदो नान्यःपुरुषस्यात्मविभ्रमः ।</p>
<p>मित्रोदासीनरिपवः संसारस्तमसः कृतः ॥ ६० ॥</p>
<p><br/></p>
</blockquote>


<p>आविद्यक जें निज‌अज्ञान । तेथें मनपणें उठी मन ।
</p>
<p>मनें भेद करूनियां पूर्ण । सुखदुःखें जाण भोगावी 
॥ ४५ ॥</p>
<p>आत्मा केवळ भेदशून्य । तेथ शत्रु मित्र उदासीन ।
</p>
<p>मनें कल्पूनियां जाण । मन संपूर्ण स्वयें चाळी ॥ 
४६ ॥</p>
<p>ऐसें भेदीं ठसावलें मन । तेंचि पुरुषाचें अज्ञान 
।</p>
<p>तेणें द्वंद्वदुःखेंसीं जाण । संसार दारुण सभ्रांता 
॥ ४७ ॥</p>
<p>मन सुखदुःखांसी कारण । मनःकल्पित संसार जाण ।</p>
<p>त्या मनाचें निग्रहण । स्वयें श्रीकृष्ण सांगत 
॥ ४८ ॥</p>
<blockquote>
<p><br/></p>

<p>तस्मात्सर्वात्मना तात निगृहाण मनो धिया ।</p>
<p>मय्यावेशितया युक्त एतवान्‌ योगसंग्रहः ॥ ६१ ॥</p>
<p><br/></p>
</blockquote>


<p>जो नासूं पाहे संसारदुःख । तेणें मन नेमावें आवश्यक 
।</p>
<p>मनावेगळें दुःखदायक । नाहीं आणिक त्रिलोकीं ॥ ४९ 
॥</p>
<p>मन अतिशयें चंचळ । तें सहसा नव्हे निश्चळ ।</p>
<p>त्यासी विवेक द्यावा मोकळ । अभेदशील अहर्निशीं 
॥ ९५० ॥</p>
<p>मन सिंतरील वीवेकासी । यालागीं हातकडिया दोहींसी 
।</p>
<p>करूनियां अहर्निशीं । येरयेरांपाशीं राखावीं ॥ 
५१ ॥</p>
<p>मन जेथ विकल्पूं धांवे । तेथ महामारी वीवेकू पावे 
।</p>
<p>मन जेथ अधर्में संभवे । तेथ विवेक धांवे हांकित ॥ 
५२ ॥</p>
<p>मन जाय कामक्रोधांपाशीं । विवेक ओढी धरोनि केशीं 
।</p>
<p>मन रिघतां निंदेपाशीं । विवेक त्यासी बुकाली ॥ ५३ 
॥</p>
<p>मन म्हणे विषय सुटी । विवेक हाणे वैराग्यकाठी ।</p>
<p>मन विवेक पावोन । रणकंदन आरंभी ॥ ५५ ॥</p>
<p>ऐसा मनां विवेकांचा झगडा । गार्क्ष्हाणें आलें 
सद्गुरूपुढां ।</p>
<p>तेणें करावया निवाडा । अद्वैतवाडां कोंडिलीं ॥ 
५६ ॥</p>
<p>तो दृष्टी देखतांचि ठावो । मनाचा मोडला स्वभावो 
।</p>
<p>देहींचा सांडोनि अहंभावो । विवेकेंसीं पहा हो ऐक्य 
केलें ॥ ५७ ॥</p>
<p>तेथ मनाचें गेलें मनपण । विवेक विसरला आकळण ।</p>
<p>जीवाचें विरालें जीवपण । वस्तु संपूर्ण अद्वयें 
॥ ५८ ॥</p>
<p>जेवीं सुवर्णाचीं नागभूषणें । फडा पुच्छ मिरवी 
नागपणें ।</p>
<p>तें न मोडितां नागत्वाचें लेणें । सोनें सोनेपणें 
नागत्व विसरे ॥ ५९ ॥</p>
<p>तेवीं जाणोनि वस्तु पूर्ण । न मोडितां जग जाण ।</p>
<p>जीव विसरला जीवपण । मनत्वा मन मन मूकलें ॥ ९६० ॥</p>
<p>ऐशिया विवेकयुक्ती जाण । माझे स्वरूपीं प्रवेशे 
मन ।</p>
<p>जेथ मनपणें नुठी मन । मनोनिग्रहण या नांव ॥ ६१ ॥</p>
<p>ऐक चतुरचित्तचिंतामणी । विवेकचक्रवर्तिचूडामणी 
।</p>
<p>उद्धवा भक्तशिरोमणी । मनोनिग्रहणीं प्रवर्त ॥ ६२ 
॥</p>
<p>आवडीं भुलला कृष्णनाथ । तो उद्धवासी म्हणे तात ।
</p>
<p>मनोनिग्रही तूं एथ । हो‌ईं साक्षेपयुक्त सादर ॥ 
६३ ॥</p>
<p>साक्षेपें निग्रहूनि मनासी । जो सांडवी मनोजन्य 
भेदासी ।</p>
<p>शांती सांडूं नेणे त्यासी । जेवीं तान्हयासी मा‌उली 
॥ ६४ ॥</p>
<p>निजशांति बाणल्या शुद्ध । त्यासी न बाधी न कोण द्वंद्व 
।</p>
<p>होचि योगसंग्रहो प्रसिद्ध । बोलिले सिद्ध महायोगी 
॥ ६५ ॥</p>
<p>सांडूनि संसाररस्फुर्ती । चित्स्वरूपीं जडे वृत्ती 
।</p>
<p>जीव शीव एकत्व येती । योगसंग्रहस्थिती या नांव ॥ 
६६ ॥</p>
<p>ऐशिया योगसंग्रहशांती । साधका द्वंद्वें न बाधीती 
।</p>
<p>हें असो जया भिक्षुगीतभक्ती । द्वंद्वनिर्मुक्ति 
तया लाभे ॥ ६७ ॥</p>
<blockquote>
<p><br/></p>

<p>य एतां भिक्षुणा गीतं ब्रह्मनिष्ठां समाहितः ।</p>
<p>धारयञ्छ्रावयञ्छ्र्ण्वन्‌ द्वन्द्वैर्नैवभिभूयते 
॥ ६२ ॥</p>
<p>इति श्रीमद्भागवते महापुराणे पारमहंस्यां संहितायां 
श्रीकृष्णोद्धवसंवादे</p>
<p>एकादसस्कन्धे त्रयोविंशोऽध्यायः ॥ २३ ॥</p>
<p><br/></p>
</blockquote>


<p>साधावया शांतीची प्राप्ती । कोटिसाधनें न लभे शांती 
।</p>
<p>हा भिक्षुगीतार्थ धरितां चित्तीं । शांति आपैती 
साधकां ॥ ६८ ॥</p>
<p>योगनिष्ठां ब्रह्मज्ञान । तें हें भिक्षुगीतनिरूपण 
।</p>
<p>जो हृदयीं धरी सावधान । शांति आंदण तयाची ॥ ६९ ॥</p>
<p>ये भिक्षुगीतेचा गीतार्थू । जो जीवीं धरी समाहितू 
।</p>
<p>त्यासी द्वंद्वांचा न बाधी घातू । अतिशांतू निजबोधें 
॥ ९७० ॥</p>
<p>भिक्षूगीतार्थें समाधान । हें सांगतां नवल कोण 
।</p>
<p>जो सादरें करी श्रवण । त्यासी द्वंद्वें जाण न बाधिती 
॥ ७१ ॥</p>
<p>परदेशा गेला बहुतकाळ भर्ता । त्याचे पत्र सादर ऐके 
कांता ।</p>
<p>तैशिया अति‌एकाग्रता । भिक्षुगीता ऐकावी ॥ ७२ ॥
</p>
<p>निघोनि गेलिया पुत्रासी । त्याची शुद्धि ये मातेपाशीं 
।</p>
<p>ऐकोनियां उणखुणेसी । चरफडी जैसी विव्हळ ॥ ७३ ॥</p>
<p>तीजवळ ज्या सोयर्क्ष्या असती । त्याही स्त्रेहें 
कळवळती</p>
<p>परी माता जैसी तळमळी चित्तीं । तें आणिकाप्रती असेना 
॥ ७४ ॥</p>
<p>तैसें भिक्षुगीतश्रवण । करितां द्रवे ज्याचें मन 
।</p>
<p>जो सात्त्विकें वोसंडे पूर्ण । तो द्वंद्वांसी 
जाण नाटोपे ॥ ७५ ॥</p>
<p>असो नव्हे सादरें श्रवण । तरी करितां याचें नित्य 
पठण ।</p>
<p>भिक्षुगीतप्रतापेंकरून । द्वंद्वें जाण नातळती 
॥ ७६ ॥</p>
<p>पडतां पंचाननाची घाणी । मदगजां होय महापळणी ।</p>
<p>तेवीं भिक्षुगीतपठणीं । होय भंगणी द्वंद्वांची 
॥ ७७ ॥</p>
<p>निर्लोभ हो‌ऊनि मानसीं । बैसोनि साधुसज्जनांपाशीं 
।</p>
<p>जो निरूपी भिक्षुगीतासी । द्वंद्वें त्यासी नातळती 
॥ ७८ ॥</p>
<p>अर्थे पाठें श्रवण करितां । द्वद्वें निवारी भिक्षुगीता 
।</p>
<p>हे वर्म कळलेंसे श्रीकृष्णनाथा । तो सांगे हितार्था 
उद्धवा ॥ ७९ ॥</p>
<p>ज्या भिक्षुगीताची फळश्रुती । स्वमुखें सांगताहे 
श्रीपती ।</p>
<p>त्या भिक्षूचें भाग्य वानूं किती । धन्य त्रिजगतीं 
तो एक ॥ ९८० ॥</p>
<p>विवेकवैराग्यसमरसीं । जो साहे अतिद्वंद्वांसी 
।</p>
<p>तोचि पढियंता हृषीकेशीं । हें उद्धवासी दाविलें 
॥ ८१ ॥</p>
<p>जगासी उद्धवाचा उपकार। गुह्य ज्ञान परात्पर ।</p>
<p>उघडूनि श्रीकृष्णें भांडार । भिक्षुगीतसार प्रकटिलें 
॥ ८२ ॥</p>
<p>उद्धव न पुसता जैं शांती । तैं हें कां सांगता श्रीपती 
।</p>
<p>कृष्णासी उद्धवाची प्रीती । त्यासी नाना उपपत्ती 
उपदेशी ॥ ८३ ॥</p>
<p>हेंचि जडजीवां उद्धरण । येणें उपायें तरती दीन ।
</p>
<p>जग तारावया जगज्जीवन । उद्धवमीषें श्रीकृष्ण बोलिला 
॥ ८४ ॥</p>
<p>श्रीकृष्ण बोलिला भिक्षुगीत । जें वेदशास्त्रार्थमथित 
।</p>
<p>उपनिषदांचें सारभूत । वर्तिकांतर्गत रहस्य ॥ ८५ 
॥</p>
<p>येणें आप‌आपणीयां आपण । लागताहे निजात्मलग्न ।</p>
<p>हें ज्ञानचेंही गुह्य ज्ञान । भक्तकृपें श्रीकृष्ण 
बोलिला ॥ ८६ ॥</p>
<p>येणें जीवाचें जीवत्व उडे । शिवायें शिवत्वही बुडे 
।</p>
<p>द्वंद्वाचें बाधकत्व मोडे । स्वानंदाचें उघडे भांडार 
॥ ८७ ॥</p>
<p>वेदें मौन धरिलें जेथ । सशब्द शास्त्रें लाजलीं 
तेथ ।</p>
<p>ऐसें अतिरहस्य भिक्षुगीत । तें मी प्राकृत बोलिलों 
॥ ८८ ॥</p>
<p>जेवीं जडी बुडते पाषाण । श्रीरामें तारिले आपण ।
</p>
<p>तेवीं मी जड मूढ अज्ञान । बोलवी ब्रह्मज्ञान जनार्दनकृपा 
॥ ८९ ॥</p>
<p>अहल्या जे व्यभिचारिणी । ते लागतां श्रीरामचरणीं 
।</p>
<p>तिचेनि नामें पापा धुणी । प्रातःस्मरणीं पढविली 
॥ ९९० ॥</p>
<p>तेवीं सद्‌गुरुकृपेची करणी । माझी प्राकृत जड मूढ 
वाणी ।</p>
<p>मानिजें साधुसज्ञानीं । तैशीं बोलणीं बोलविलीं 
॥ ९१ ॥</p>
<p>सरस्वती ज्यासी वोळे । तो मुकाही वेदशास्त्र बोले 
।</p>
<p>तैसें जनार्दनें आम्हां केलें । भिक्षुगीत बोलविलें 
प्राकृत ॥ ९२ ॥</p>
<p>राजमुद्रा चढे ज्याचे हातीं । त्यातें समस्त सन्मानिती 
सन्मानिती ।</p>
<p>तेवीं माझी वाणि सरती । केली निश्चितीं जनार्दनें 
॥ ९३ ॥</p>
<p>बाळकाची बोबडी वाणी । ऐकोनी संतोषे निजजननी ।</p>
<p>तेवीं माझी आरिख वाणी । संतसज्जनीं प्रियकर ॥ ९४ 
॥</p>
<p>मी माझें उंच नीच बोलणें । हेहीं माथां घ्यावें कोणें 
।</p>
<p>मीपण ने‌ऊनि जनार्दनें । ग्रंथकथनें कथवित ॥ ९५ 
॥</p>
<p>आधींच हें श्रीभागवत । त्यामाजीं गूढ एकादशार्थ 
।</p>
<p>त्याहीमाजीं भिक्षुगीत । अतिगुह्यार्थ निर्द्वंद्व 
॥ ९६ ॥</p>
<p>त्या भिक्षुगीताची टीका । एकला कर्ता नव्हे एका 
।</p>
<p>तें एकपण हिरोनि देखा । ग्रंथार्थलेखा जनार्दन 
वदवी ॥ ९७ ॥</p>
<p>तेथ एक ना अनेक । ऐसें जनार्दनें केलें देख ।</p>
<p>त्यावरी द्वंद्वसाम्य-कवतिक । ग्रंथ सम्यक वाखाणवी 
॥ ९८ ॥</p>
<p>एका जनार्दना शरण । जनार्दनू झाला एकपण ।</p>
<p>ऐसोनि‌एकत्वें जाण । केलें संपूर्ण भिक्षुगीत ॥ 
९९ ॥</p>
<p>माझे निजगुरूचाही गुरू । श्रीदत्त परमगुरू ।</p>
<p>तो भिक्षुगीतार्थें साचारू । योग्यां योगेश्वरू 
तुष्टला ॥ १००० ॥</p>
<p>तेणें तोखलेनि अद्भुतें । आदरें अश्वासूनी मातें 
।</p>
<p>अभय दे‌ऊनि निजहस्तें । पूर्ण ग्रंथार्थें डुल्लतू 
॥ १ ॥</p>
<p>एका जनार्दना शरण । श्रोतां व्हावें सावधान ।</p>
<p>पुढील अध्यायीं श्रीकृष्ण । प्रकृतिपुरुषलक्षण 
सांगेल ॥ २ ॥</p>
<p>ते प्रकृति-पुरुषांची कथा । विवंचना हृदयीं धरितां 
।</p>
<p>मी सुखदुःखद्वंद्वांपरता । निजात्मता निजबोधू 
॥ ३ ॥</p>
<p>संतसज्जनां साष्टांग नमन । श्रोतजनांसी लोटांगण 
।</p>
<p>एका विनवी जनार्दन । अतिगोड निरूपण पुढें आहे ॥ ४ 
॥</p>
<blockquote>
<p><br/></p>

<p>इति श्रीभागवते महापुराणे एकादशस्कंधे श्रीकृष्णोद्धवसंवादे
</p>
<p>एकाकारटीकायां भिक्षुगीतनिरूपणं नाम त्रयोविंशोऽध्यायः 
॥ २३ ॥</p>
<p>श्रीकृष्णार्पणमस्तु ॥ श्लोक ॥ ६२ ॥ ओंव्या ॥ १००४ 
॥</p>
<p><br/></p>

</blockquote>

</article>
</body>
<!-- mirrored from santeknath.org/eknathi bhagwat/adhyay 7.html by HTTrack Website Copier/3.x [XR&CO'2013], Tue, 04 Aug 2015 03:10:59 GMT -->
</html>
