<html>

<!-- Mirrored from santeknath.org/eknathi bhagwat/adhyay 2.html by HTTrack Website Copier/3.x [XR&CO'2013], Tue, 04 Aug 2015 03:10:45 GMT -->
<head>
<meta http-equiv="content-type" content="text/html; charset=utf-8" />
<link rel="stylesheet" href="https://maxcdn.bootstrapcdn.com/bootstrap/3.3.5/css/bootstrap.min.css">
<link href='http://fonts.googleapis.com/css?family=Amita:400|Glegoo:400&subset=devanagari,latin' rel='stylesheet' type='text/css'>
<link rel="stylesheet" type="text/css" media="print" href="style_print.css">
<link rel="stylesheet" type="text/css" media="screen" href="style_print.css">
<style type="text/css">
<!--
.style1 {font-weight: bold}
-->
</style>
</head>
<body  >
<article>
<h1>॥ श्री एकनाथी भागवत ॥ </h1>
<p>&nbsp; </p>
<h2>अध्याय तिसरा </h2>
<p>&nbsp; </p>
<p>श्रीगणेशाय नमः ॥ श्रीकृष्णाय नमः ॥ </p>
<p>ॐ नमो जी श्रीगुरुराया । म्हणोनि सद्‍भावें लागें 
पायां । </p>
<p>तंव मीपण गेलें वायां घे‍ऊनियां तूं पणा ॥ १ ॥ </p>
<p>नवल पायांचे कठिणपण । वज्रें न तुटे लिंगदेह जाण 
। </p>
<p>त्याचेंही केलें चूर्ण । अवलीळा चरण लागतां ॥ २ ॥ 
</p>
<p>पायीं लागतांचि बळी । तो त्वां घातला पाताळीं । </p>
<p>पायीं लवणासुरा रवंदळी । अतुर्बळी निर्दाळितां 
। ३ ॥ </p>
<p>पाय अतिशयेंसीं तिख । काळियासी लागतां देख । </p>
<p>त्याच्‌ं शोषोनियां विख । केला निर्विख निःशेष 
॥ ४ ॥ </p>
<p>पाय अतिशय दारुण । शकटासी लागतां जाण । </p>
<p>त्याचें तुटलें गुणबंधन । गमनागमन खुंटलें ॥ ५ ॥ 
</p>
<p>पायांचा धाक सबळां । पायें उद्धरिली अहल्या शिळा 
। </p>
<p>पाय नृगें देखतां डोळां । थित्या मुकला संसारा ॥ ६ ॥ </p>
<p>आवडी पाय चिंतिती दास । त्यांच्या मनुष्यधर्मा 
होय नाश । </p>
<p>पायें यमलोक पाडिला वोस । पायें जीवास जीवघात ॥ ७ ॥ </p>
<p>पायवणी शिरीं धरिलें शिवें । तो जगातें घेतु उठिला 
जीवें । </p>
<p>त्यासी राख लाविली जीवेंभावें । शेखीं नागवा भंवे 
श्मशानीं ॥ ८ ॥ </p>
<p>ऐसें पायांचें करणें । शिवासी उरो नेदी शिवपणें 
। </p>
<p>मा जीवांसी कैंचें जीवें जिणें । हें मानितें मानणें 
उरों नेदी ॥ ९ ॥ </p>
<p>ऐसा जाणोनियां भावो । एका एकपणीं ठेला ठावो । </p>
<p>तेथेंही पायांचा नवलावो । केला एकपणा वावो वंदनमात्रें 
॥ १० ॥ </p>
<p>तेथें कवेणें कवणासी वानणें । कवणें कवणासी विनविणें 
। </p>
<p>कवणें कवणासी देणें घेणें । मीतूंचें जिणें जीवें 
केलें ॥ ११ ॥ </p>
<p>तेव्हां देव आणि भक्तु । जाहलासी मा तूंचि तूं । 
</p>
<p>तेथें मीपणाची मातु । कोणें कोणांतु मिरवावी ॥ १२ 
॥ </p>
<p>ऐशिया पदीं वा‍ऊनि तत्त्वतां । करवितोसी ग्रंथकथा 
। </p>
<p>तेव्हां माझेनि नांवें कवि कर्ता । तूंचि वस्तुतां 
सद्‍गुरुराया ॥ १३ ॥ </p>
<p>माझें नामरूप आघवें एक । तेंही जनार्दनु झाला देख 
। </p>
<p>ऐसें एकपणाचें कौतुक । आत्यंतिक श्रीजनार्दना ॥ 
१४ ॥ </p>
<p>तेणें कौतुकेंचि आतां । माझेनि नांवें कवि कर्ता 
। </p>
<p>हो‍ऊनि स्वयें रची ग्रंथा । यथार्थता निजबोधें 
॥ १५ ॥ </p>
<p>तेथें द्वितीयाध्यायाचे अंतीं । दूस्तर माया उत्तम-भक्तीं 
। </p>
<p>निरसोनियां भजनस्थिती । भगवत्प्राप्ती पावले ॥ 
१६ ॥ </p>
<p>कैशी दुस्तर हरीची माया । पुसावया सादरता झाली राया 
। </p>
<p>अत्यादरेंकरोनियां । म्हणे मुनिवर्या अवधारीं 
॥ १७ ॥ </p>
<blockquote>
<p><br/></p>
<cite><p>श्रीराजोवाच -</p></cite>
<p>परस्य विष्णोरीशस्य मायिनामपि मोहिनीम्‌ । </p>
<p>मायां वेदितुमिच्छामो भगवन्तो ब्रुवन्तु नः ॥ १ ॥ </p>
<p><br/></p>
</blockquote>
<p>तृतीयाध्यायीं निरूपण । राजा करील चारी प्रश्न 
। </p>
<p>माया आणि तिचें तरण । ब्रह्म तें कोण - कर्म तें कैसें 
॥ १८ ॥ </p>
<p>तेथें प्रथम मायेचा प्रश्न । रायें पुशिला आपण । 
</p>
<p>तेचि अर्थींचें निरूपण । मायेचें लक्षण राजा बोले 
॥ १९ ॥ </p>
<p>सुरांमाजीं श्रेष्ठ हृषीकेशी । ब्रह्मादि शिवु 
वंदिती ज्यासी । </p>
<p>त्या श्रीविष्णूची माया कैसी । जे मायिकांसी व्यामोही 
॥ २० ॥ </p>
<p>कैशी मायिकां माया मोही येथें । ब्रह्मा शिवु मानिती 
चितें । </p>
<p>आम्ही पूर्ण मायेचे नियंते । शेखीं माया मयांतें 
निजमोहें मोही ॥ २१ ॥ </p>
<p>ब्रह्मा मोहिला शिवाचे लग्नीं । वीर्य द्रवे पार्वती 
देखोनी । </p>
<p>महादेवो महाज्ञानी । देखतांचि मोहिनी निजवीर्य 
द्रवलें ॥ २२ ॥ </p>
<p>जे सज्ञाना छळी लवलाह्या । जीतें श्रुति म्हणती 
’अजया’ । </p>
<p>ते हरीची दुर्धर माया । विवंचूनियां मज सांगा ॥ २३ 
॥ </p>
<p>म्हणाल दुर्धर मायेचि बाधकता । ते बाधूं न शके अनन्य 
भक्तां । </p>
<p>तुवांही भजावें भगवंता । मिथ्या मायेची कथा कां 
पुसशी ॥ २४ ॥ </p>
<p>तेचि अर्थींचें निरूपण । राजा साक्षेपेंसीं आपण 
। </p>
<p>मुनींचें ऐकावया गुह्य ज्ञान । विदग्ध प्रश्न आदरें 
पुसतु ॥ २५ ॥ </p>

<blockquote>
<p><br/></p>
<p>नानुतृप्ये जुषन्युष्मद्‌ वचो हरिकथामृतम्‌ ।
</p>
<p>संसारतापनिस्तप्तो मर्त्यस्तत्तापभेषजम्‌ ॥ २ ॥ </p>
<p><br/></p>
</blockquote>
<p><br/></p>

<p>येथपर्यंत तपासले</p>
<p>सेवितां तुमचें वचनामृत । पुरें न म्हणे माझें चित्त । </p>
<p>आस्वादितां शब्दीं शब्दार्थ । श्रवण क्षुधार्त 
अधिक जाहले ॥ २६ ॥ </p>
<p>अद्‍भुत कथा अतिसुरस । श्रवणीं श्रवणा अधिक सोस 
। </p>
<p>रसना म्हणे हा अतिगोड रस । डोळ्यां उल्हास हें अपूर्व 
रूप ॥ २७ ॥ </p>
<p>घ्राण म्हणे हा निजगंधु । सुमनीं सुमना अतिसुगंधु 
। </p>
<p>वाचा म्हणे हा शब्दु । परमानंदु अनुवादे ॥ २८ ॥ </p>
<p>नवल निरूपणाचा यवा । भुजां स्फुरण ये द्यावया खेवा 
। </p>
<p>आलिंगन जीवींच्या जीवा । निजसद्‍भावा होतसे ॥ २९ 
॥ </p>
<p>तुमच्या कथा सुनिश्चितीं । दिव्यौषधि भवरोग छेदिती 
। </p>
<p>त्रिविध तापांची निवृत्ती । जड मूढ प्राकृतीं ऐकता 
भावें ॥ ३० ॥ </p>
<p>राजा परमार्थें साकांक्ष । देखोनि सार्थक कथेंचे 
लक्ष । </p>
<p>हरीधाकुटा अंतरिक्ष । निरूपणीं दक्ष बोलता झाला 
॥ ३१ ॥ </p>

<blockquote>
<p><br/></p>
<cite><p>श्री‌अन्तरीक्ष उवाच -</p></cite>
<p>एभिर्भूतानि भूतात्मा महाभूतैर्महाभुज ।</p>
<p>ससर्जोच्चावचान्याद्यः स्वमात्रात्मप्रसिद्धये‌आ 
॥ ३ ॥ </p>
</blockquote>

<p>अंतरिक्ष म्हणे राया । तुवां पुशिली हरीची माया । </p>
<p>तो प्रश्नचि गेला वयां । बोलणें न ये आया बोल्क्यचे 
॥ ३२ ॥ </p>
<p>वंध्यापुत्राचा जन्मकाल । रायें आणविला तत्काल 
। </p>
<p>राशिनक्षत्र-जाति-कुल । सांगों जातां विकल वाचा 
होय ॥ ३३ ॥ </p>
<p>मृगजळाची पव्हे बरवी । गंधर्वनगरीं घालावी । </p>
<p>वारा वळूनि सूत्रस्वभावीं । वाती लावावी खद्योततेजें 
॥ ३४ ॥ </p>
<p>निजच्छायेचें शिर फोडा । आकाशाची त्वचा कढा । </p>
<p>शिंपीं आंधारु खरवडा । बागुलाचा रांडवडा निजशस्त्रें 
कीजे ॥ ३५ ॥ </p>
<p>वांझेचे सुने पुत्र झाला । तेथ भीष्मस्त्रियेसी 
पान्हा आला । </p>
<p>तेणें पयःपनें तो मातला । घरभंगु केला दिगंबराचा 
॥ ३६ ॥ </p>
<p>जातीं लहान दळावा वारा । अश्वशृंगें आकाश चिरा । 
</p>
<p>नपुंसकाचीं नातोंडें घरा । सूर्योदयीं अंधारा लपों 
आलीं ॥ ३७ ॥ </p>
<p>गुंजेचे निजतेजें दिवी । हनुमंतलग्नीं लावावी । 
</p>
<p>या सोहळियालागीं विकावी । वोसगांवीं निजच्छाया 
॥ ३८ ॥ </p>
<p>आकाशाचिं सुमनें । सुवासें कीं वासहीनें । </p>
<p>हें विवंचिती जे देखणे । ते मायेचें सांगणें सांगोत 
सुखें ॥ ३९ ॥ </p>
<p>एवं मायेचें जें बोलणें । तें सांगतांचि लाजिरवाणें 
। </p>
<p>नुपजत्याचें श्राध करणें । तैशी सांग्णें महामाया 
॥ ४० ॥ </p>
<p>माया म्हणवी येणें भावें । जे मीकदा विद्यमान नव्हें 
। </p>
<p>यालागीं अविद्या येणें नांवें । वेदानुभवें गर्जती 
शास्त्रें ॥ ४१ ॥ </p>
<p>भ्रम तो मायेचें निजमूळ । भ्रांति हेंचि फूल सोज्ज्वळ 
। </p>
<p>भुली तें इचें सजुक फळ । विषय रसाळ सदा फळित ॥ ४२ ॥ 
</p>
<p>हे नसतेनि रूपें रूपा अली । सत्यासत्यें गरोदर जाहली 
। </p>
<p>तेथें असत्याचीन्‌ पिलीं । स्वयें व्याली असंख्य 
॥ ४३ ॥ </p>
<p>वासनाविषयगुणीं । गुंफिली मिरवे वेणी । </p>
<p>मीपणाच्या तरुणपणीं । मदनमोहिनी चमके ॥ ४४ ॥ </p>
<p>मृगजलींच्या मुक्ताफळीं । मस्तकीं बाणली जाळी । 
</p>
<p>गगनाच्या चांपेकळीं । मिरवे वेल्हाळी अतिसौंदर्यें 
॥ ४५ ॥ </p>
<p>रज्जुसर्पमाथ्याचा मणी । काढूनि ले‍इली ते लेणीं 
। </p>
<p>शुक्तिकारजत-पैंजणीं । चाले रुणझुणी खळखळत ॥ ४६ 
॥ </p>
<p>शशाविषाणपादुका । ले‍ऊनि ते चाले देखा । </p>
<p>तिसी तो अहंकरु सखा । अतिनेटका ज्येष्ठपुत्र ॥ ४७ 
॥ </p>
<p>कुळविस्तारालागीं पाहीं । ममता व्याली ठायीं ठायीं 
। </p>
<p>मोहो उपजवूनि देहीं । घरजांव‌ई त्या केला ॥ ४८ ॥ 
</p>
<p>अहंमोहममतायोगें । जग विस्तारले अंगें । </p>
<p>स्थूळ सबळ प्रयोगें । ममता निज‍अंगें वाढवी ॥ ४९ 
॥ </p>
<p>संकल्पविकल्पांचीं कांकणें । बाणोनि मन दिधलें 
आंदणें । </p>
<p>घालोनि त्रिगुणाचें ठाणें । माया पूर्णपणें थोरावें 
॥ ५० ॥ </p>
<p>ऐशी मिथ्या मूळमाया । वाढली दिसे राया । </p>
<p>ते कैसेनि ये आया । सांगावया अनिरूप्य ॥ ५१ ॥ </p>
<p>संत म्हणों तरी ते नासे । असंत म्हणों तरी आभासे 
। </p>
<p>आधीं असे पाठीं नासे । ऐसीही नसे निजंगें ॥ ५२ ॥ </p>
<p>जैसें मृगजळाचें ज्ञान । दिसे तरी तें मिथ्या पूर्ण 
। </p>
<p>तैसें आभासे भवभान । ते माया जाण नृपनाथा ॥ ५३ ॥ </p>
<p>श्रुतिशास्त्रां मायामाग । पुसतां आरोगिती मूग 
। </p>
<p>मायेसी साचाचें अंग । पाहतां चांग दिसेना ॥ ५४ ॥ 
</p>
<p>मृगजळाची महानदी । कोण गिरिवर उद्‍बोधी । </p>
<p>हें सांगावया नाकळे बुद्धी । तेवीं मायासिद्धी 
अनिर्वाच्य ॥ ५५ ॥ </p>
<p>आरसां काय प्रतिबिंब असे । जो पाहे तोचि आभासे । 
</p>
<p>तेवीं आपुलेनि संकल्पवशें । माया उल्हासे नसतीचि 
॥ ५६ ॥ </p>
<p>रज्जुसर्प जीत धरिला । त्याचें कौतुक पाहों चला 
। </p>
<p>ऐसे बोलती जे बोला । ते मायेच सोहळा सांगोत सुखें 
॥ ५७ ॥ </p>
<p>उडवों जातां आपुली छाया । सर्वथा न उडवे ज्याची तया 
। </p>
<p>तेवीं तरतां दुस्तर माया । जाण राया निश्चितीं ॥ 
५८ ॥ </p>
<p>अग्निसंकल्पु सूर्यीं नसे । शेखीं सूर्यकांतींही 
न दिसे । </p>
<p>तळीं धरिलेनि कापुसें । अग्नि प्रकाशे तद्योगे 
॥ ५९ ॥ </p>
<p>तेवीं शुद्ध ब्रह्मीं संकल्पु नाहीं । शेखीं न दिसे 
केवळ देहीं । </p>
<p>माझारीं वासनेच्या ठायीं । देहाभिमानें पाहीं संसारु 
भासे ॥ ६० ॥ </p>
<p>जागृतिदेहाचा विसरु पडे । सवेंचि स्वप्नदेह दुजें 
जोडे । </p>
<p>तेणें मिथ्या प्रपंच वाढे । स्वप्नीं स्वप्न कुडें 
कदा न मने ॥ ६१ ॥ </p>
<p>सुषुप्ती देहाचा असंभवो । तेथ नहीं बवभावो । </p>
<p>जन्ममरण तेंही वावो । संसारसंभवो देहाभिमानें ॥ 
६२ ॥ </p>
<p>तेवीं आत्मतत्त्वाचा विसरू । तेणें मी देह हा अहंकारू 
। </p>
<p>तेणें अहंकारें संसारू । अतिदुस्तरू थोरावे ॥ ६३ 
॥ </p>
<p>जेवीं मृगजळीं मिथा मासे । तेवीं ब्रह्मीं प्रपंचु 
नसे । </p>
<p>तो निरसावया कैसें । साधनपिसें पिशाच ॥ ६४ ॥ </p>
<p>दोनीच अक्षरें माया । जंव गेलों सांगावया । </p>
<p>तंव श्लोकार्थ दुरी ठेला राया । वाढला वायां ग्रंथु 
सैरा ॥ ६५ ॥ </p>
<p>माया पाहों जातां हर्षें । सज्ञानही झाले पिसे । 
</p>
<p>नांवारूपाचिये भडसें । कल्पनावशें माया वाढे ॥ 
६६ ॥ </p>
<p>मायेचें मुख्य लक्षण । राया तुज मी सांगेन खूण । 
</p>
<p>आपली कल्पना संपूर्ण । ते माया जाण नृपवर्या ॥ ६७ 
॥ </p>
<p>निजहृदयीची निज‍आशा । तेचि माया गा मुख्य क्षितीशा 
। </p>
<p>जो सर्वथा नित्य निराशा । तों पूज्य जगदीशा पूर्णत्वें 
॥ ६८ ॥ </p>
<p>आतां कांहीं एक तुझ्या प्रश्नीं । माया सांगोंउपलक्षणीं 
। </p>
<p>सर्गस्थित्यंतकारिणी । त्रिविधगुणीं विभागे ॥ 
६९ ॥ </p>
<p>जेवीं सूर्यासी संकल्पु नसे । तरी नसतां त्याच्या 
ठायीं दिसे । </p>
<p>जेव्हां कां निजकिरणवशें । अग्नि प्रकाशे सूर्यकांतीं 
॥ ७० ॥ </p>
<p>तेवीं शुद्धस्वरूपीं पाहीं । संकल्पमात्र कांहीं 
नाहीं । </p>
<p>नसतचि दिसे ते ठायीं । ते जाण विदेही मूळमाया ॥ ७१ ॥ </p>
<p>स्वरूप निर्विकल्प पूर्ण । तेथ मी म्हणावया म्हणतें 
कोण । </p>
<p>ऐसेही ठायीं स्फुरे मीपण । ते मुख्यत्वें जाण मूळमाया 
॥ ७२ ॥ </p>
<p>तया मीपणाच्या पोटीं । म्हणे मजचि म्यां पहावें 
दिठीं । </p>
<p>मजसीं म्यां सांगाव्या गोठी । अत्यादरें भेटी माझी 
मज हो‍आवी ॥ ७३ ॥ </p>
<p>मज माझी अतिप्रीती । माझी मज हो‍आवी रती । </p>
<p>माझ्याचि म्यां घे‍ऊनि युक्ती । मज माझी प्राप्ति 
मद्‍बोधें व्हावी ॥ ७४ ॥ </p>
<p>म्हणे मज मियां आलिंगावें । मज मियांचि संबोगावें 
। </p>
<p>मज मियांचि संयोगावें । नियोगावें स्वामिसेवकत्वें 
सर्वदा ॥ ७५ ॥ </p>
<p>ऐकें आजानुबाहो नृपनाथा । ऐसें आठवलें भगवंता । 
</p>
<p>तो आठवो जाला स्रजिता । महाभूतां भौतिकां ॥ ७६ ॥ 
</p>
<p>चारी वर्ण चारी खाणी । चारी युगें चारी वाणी । </p>
<p>चारी पुरुषार्थ चहूं लक्षणीं । मुक्तीची मांडनी 
मांडली चतुर्धा ॥ ७७ ॥ </p>
<p>उभारूनि तिन्ही गुण । आठवो रची त्रिभुवन । </p>
<p>तेणें मांडूनि त्रिपुटीविंदान । कर्मही संपूर्ण 
त्रिधा केलें ॥ ७८ ॥ </p>
<p>एवं एकपणीं बहुपण । रूपा आणी मूळींची आठवण । </p>
<p>परी बहुपणीं एकपण । अखंडत्वें पूर्ण तें कदा न भंगे 
७९ ॥ </p>
<p>जीं जीं कुंभार भांडीं करी । आकाश सहजेंचि त्यांभीतरीं 
</p>
<p>तेवीं महाभूतें भौतिकाकारीं । समन्वयें हरि सर्वदा 
सर्वीं ॥ ८० ॥ </p>
<p>राया जाण येचि अर्थीं बोलिलें उपनिषदांप्रती । 
</p>
<p>एकाकी न रमते या श्रुती । द्वैताची स्फुर्ति भगवंतीं 
स्फुरली ॥ ८१ ॥ </p>
<p>किंबहुना एकपणें समस्तें । रूपा आलीं महाभूतें 
। </p>
<p>तींचि हरीची माया येथें । जाण निश्चितें नृपनाथा 
॥ ८२ ॥ </p>
<p>भूत-भौतिक स्फुरे जे स्फूर्ती । ते प्रकाशूं न शके 
माया स्वशक्तीं । </p>
<p>मायाप्रकाशकु चिन्मूर्ती । अखंडत्वें भूताकृतीं 
प्रवेशला भासे ॥ ८३ ॥ </p>
<p>मुख्य मायेचें निजलक्षण । प्रकाशी परमात्मा चिद्‍घन 
। </p>
<p>तोचि भूतीं भूतात्मा आपण । प्रवेशलेपण नसोनि दावी 
॥ ८४ ॥ </p>
<blockquote>
<p><br/></p>
<p>एवं सृष्टानि भूतानि प्रविष्टः पञ्चधातुभिः । </p>
<p>एकधा दशधात्मानं विभजन्जुषते गुणान्‌ ॥ ४ ॥ </p>
<p><br/></p>
</blockquote>
<p><br/></p>
<p>ऐशीं स्रजिलीं भूतें महाभूतें । जीं जड मूढ अचेतें । </p>
<p>त्यांसी वर्तावया व्यापारार्थें विभागी आपणातें 
तत्प्रवेशीं ॥ ८५ ॥ </p>
<p>पंचधा पंचमहाभूतें । तें कार्यक्षम व्हावया येथें 
। </p>
<p>पंचधा विभागें श्री‍अनंतें । प्रविशिजे तेथें तें 
ऐक राया ॥ ८६ ॥ </p>
<p>गंध रूपें पै पृथ्वीतें । प्रवेशोनि श्री‍अनंतें 
। </p>
<p>पूर्ण क्षमा आणोनि तीतें । चराचरभूतें वाहवी स्वयें 
॥ ८७ ॥ </p>
<p>पृत्वी प्रवेशला भगवंतु । यालागीन्‌ ते आवरण-जळांतु 
। </p>
<p>उरलीसे न विरतु । जाण निश्चितु मिथिलेशा ॥ ८८ ॥ </p>
<p>धरा दरी धराधर । यालागीं विरवूं न शके समुद्र । </p>
<p>धराधरें पृथ्वी सधर । भूतभार तेणें वाहे ॥ ८९ ॥ </p>
<p>स्वाद रूपें उदकांतें । प्रवेशोनि श्री‍अनंतें 
। </p>
<p>द्रवत्वें राहोनियां तेथें । जीवनें भूतें जीववी 
सदा ॥ ९० ॥ </p>
<p>जीवनी प्रवेशे जगज्जिवन । याकारणें आवरण तेंचि 
जाण । </p>
<p>न शोषितां उरे जीवन । हें लाघव पूर्ण हरीचें ॥ ९१ 
॥ </p>
<p>तेजाचे ठायीं रूप । प्रवेशला हरि सद्रूप । </p>
<p>यालागीं नयनीं तेज अमूप । जठरीं देदीप्य जठराग्नि 
जाहला ॥ ९२ ॥ </p>
<p>रूपयोगें लवलाहीं । हरि प्रवेशेतेजाच्या ठायीं 
। </p>
<p>तें आवरण-वायूमाजीं पाहीं न मावळे कांहीं यालागीं 
राया ॥ ९३ ॥ </p>
<p>वायूमाजीं स्पर्श योगें । प्रवेशु कीजे श्रीरंगें 
। </p>
<p>यालागीं प्राणयोगें । वर्तती अंगें अनेक जीव ॥ ९४ 
॥ </p>
<p>वायूच्या ठायीं हृषीकेश । स्पर्शरूपें करी प्रवेश 
। </p>
<p>यलागीं वायूचा ग्रास । सर्वथा आकाश करूं न शके ॥ 
९५ ॥ </p>
<p>शब्द गुणें हृषीकेश । आकाशीं करी प्रवेश । </p>
<p>यालागीं भूतांसी अवकाश । सावकाश वर्तावया ॥ ९६ ॥ 
</p>
<p>शब्दगुणें गगनीं प्रवेशला चक्रपाणी । </p>
<p>यालागीं तें निजकरणीं । लीन हो‍ऊनि जा‍ऊं न शके ॥ 
९७ ॥ </p>
<p>महाभूतीं निरंतर । स्वाभाविक नित्य वैर । </p>
<p>येरांतें ग्रासावया ये‌अर्‌ । अतितत्पर सर्वदा 
॥ ९८ ॥ </p>
<p>जळ विरवूं पाहे पृथ्वीतें तेज शोषूं पाहे जळातें 
। </p>
<p>वायु प्राशुं धांवे तेजातें । आकाश वायूतें गिळूं 
पाहे ॥ ९९ ॥ </p>
<p>तेथ प्रवेशोनि श्रीधर । त्यांतें करोनियां निर्वैर 
। </p>
<p>तेचि यरामाजीं ये‌अर्‌ । उल्हासें थोर नांदवी ॥ 
१०० ॥ </p>
<p>एवं पंचभूतां साकारता । आकारली भूताकारता । </p>
<p>तेथें जीवरूपें वर्तविता । जाहला पैं तत्त्वता 
प्रकृतियोगें ॥ १०१ ॥ </p>
<p>त्यासी ब्रह्मांडीं पुरुष हें नांव । पिंडीं त्यातें 
म्हणती जीव । </p>
<p>हा मायेच निजस्वभाव । प्रतिबिंबला देव जीवशिवरूपें 
॥ १०२ ॥ </p>
<p>शिवीं जे योगमाया विख्याती । जीवीं तीतें अविद्या 
म्हणती । </p>
<p>हेचि मायेची मुख्यत्वें भ्रांती । स्वप्नस्थिती 
संसारू ॥ १०३ ॥ </p>
<p>ज्यातेन्‌ म्हणती दीर्घस्वप्न । तो हा मायावी संसार 
संपूर्ण । </p>
<p>निद्रेमाजीं दिसे जें भान । तें जीवाचें स्वप्न 
अविद्यायोगें ॥ १०४ ॥ </p>
<p>येथ जागा जाहल्या मिथ्या स्वप्न । बोध जाहलिया मिथ्या 
भवभान । </p>
<p>हें अवघें मायेचें विंदान । राया तूं जाण निश्चित 
॥ १०५ ॥ </p>
<p>आतां जीवाची विषयावस्था । विषयरसीं विषयभोक्ता 
। </p>
<p>एकधा दशधा विभागता । आ‍ईक नृपनाथा सांगेन ॥ १०६ ॥ 
</p>
<p>एकधा भागें अंतःकरण । स्वयेन्‌ झाला जनार्दन । </p>
<p>मन-बुद्धि-चित्त-अहंस्फुरण । चतुर्धा जाण विभागें 
॥ १०७ ॥ </p>
<p>जीव आपुल्या परिपूर्णता । अहं म्हणे निजात्मता 
। </p>
<p>तेथ मायेची अतिलाघवता । देहात्मता दृढ केली ॥ १०८ 
॥ </p>
<p>अहंकारु वाढवितां देहात्मता । विसरे आपुली चिद्रूपता । </p>
<p>तो विसरू वाढवी विषयचिंता । तेचि चित्त तत्त्वतां 
महामाया ॥ १०९ ॥ </p>
<p>देह‍अहंता अतिचपळ । तीतेंच म्हणती मन चंचळ । </p>
<p>नाना संकल्पविकल्पजाळ । वाढवी प्रबळ भय-शोक-दुःख 
॥ ११० ॥ </p>
<p>देह‍अहंतेचे शहाणपण । तिये नांव गा बुद्धि जाण । 
</p>
<p>ते बुद्दीनें निश्चय केला पूर्ण । आम्हा।जन्ममरण 
अनिवार ॥ १११ ॥ </p>
<p>एवं देहाभिमानाचे माथां । चित्तचतुष्टय अवस्था 
। </p>
<p>मुख्य संसाराचा कर्ता । जाण तत्त्वतां देहाभिमानु 
॥ ११२ ॥ </p>
<p>अहंकार धरी सोहंपण । तैं चित्तीं प्रगटे चैतन्यघन 
। </p>
<p>तेव्हां मनही होय उन्मन । बुद्धीचा निश्चयो पूर्ण 
परब्रह्मीं ॥ ११३ ॥ </p>
<p>समूळ मावळल्या अभिमान । कैंची बुद्धि कैंचें मन 
। </p>
<p>बुडे चित्तचें चित्तपण । ब्रह्म परिपूर्ण कोंदाटे 
॥ ११४ ॥ </p>
<p>एकधा विभाग अंतःकरण । त्याची उणखूण निजलक्षण । </p>
<p>राया सांगितलें संपूर्ण । आतां दशधा लक्षण तें ऐक 
॥ ११५ ॥ </p>
<p>दशधा इंद्रियें अचेतन । तयांतें चेतविता नारायण । </p>
<p>दशधारूपें प्रवेशोन । इंद्रियवर्तन वर्तवी ॥ ११६ ॥ </p>
<p>दृष्टीमाजी झाला देखणें । दृष्य प्रकाशी दृश्यपणें 
। </p>
<p>ऐसेनि प्रकाशकपणें दृश्याभरणें दाखवी ॥ ११७ ॥ </p>
<p>श्रवणीं झाला तो ऐकणें । शब्द प्रकाशी शब्दलक्षणें। </p>
<p>मग अर्थावबोधकपणें शब्दविंदानें ऐकवी ॥ ११८ ॥ </p>
<p>रसीं रसस्वादु नारायण । रसने तोचि रसस्वादन । </p>
<p>यापरी नानारससेवन । करवी जनार्दन जनांमाजीं ॥ ११९ ॥ </p>
<p>सुमनीं श्रीहरी सुगंध । घ्राणी तोचि जाणे गंधावबोध । </p>
<p>यापरी सुमनमकरंद । भोगवी गोविंद निजांगयोगें ॥ 
१२० ॥ </p>
<p>शीत-उष्ण-मृदु-कठिण । स्पर्श प्रकाशिता नारायण । 
</p>
<p>त्वचेमाजीं तोचि स्पर्शज्ञ । यपरी जगजीवन भोगवी 
स्पर्श ॥ १२१ ॥ </p>
<p>वाचेचा वाचकु कमळापती । तोचि प्रकाशी शब्दपंक्ती 
। </p>
<p>नाना शब्दार्थव्युत्पत्ति । वदवी निश्चितीं वाचाळपणें 
॥ १२२ ॥ </p>
<p>करांच्या ठायीं देती घेती । अकर्तेनि कतव्यशक्ती 
। </p>
<p>चरणा आचरणें निगुती । गमनस्थिती गोविंदें ॥ १२३ 
॥ </p>
<p>उपस्थसुखाची सुखप्राप्ती । तेणें सुखें सुखावे 
श्रीपती । </p>
<p>स्त्रीपुरुषमैथुनव्युत्पत्ती । प्रकाशी अतिप्रीतीं 
पुरुषोत्तमु ॥ १२४ ॥ </p>
<p>गुदचे ठायी जें का क्षरण । तेंही अक्षरें होय जाण 
। </p>
<p>यापरी निजात्मा परिपूर्ण । दशधा आपण विभागला देहीं 
॥ १२५ ॥ </p>
<p>यापरी गा देहयोगें । विलासे विषयसंभोगें । </p>
<p>भोग्य भोक्ता उभय घागें । प्रकाशूनि अंगें स्वयें 
भोगी ॥ १२६ ॥ </p>
<p>जेवीं साळ‍ईच्या रुखा । साळ‍ईचि बीज देखा । </p>
<p>साळ‍ईचि शाखोपशाखा । न विकारितां असका वृक्ष होये 
॥ १२७ ॥ </p>
<p>जेवीं कां ऊंस बीजीं पडे । तो बाहेर ऊंसपणेंचि वाढे 
। </p>
<p>जरी भिन्न भिन्न कांडें चढे । तरी मगें पुढें रस 
एकु ॥१ २८ ॥ </p>
<p>तेवीं विषय आणि करणें । प्रकाशूनि एकपणें । </p>
<p>मग विषयरस सेवणें । जीवपणें स्वयें सेवी ॥ १२९ ॥ </p>
<blockquote>
<p><br/></p>
<p>गुणैर्गुणान्स भुञ्जान आत्मप्रद्योतितैः प्रभुः । </p>
<p>मन्यमान इदं सृष्टमात्मानमिह सज्जते ॥ ५ ॥ </p>
<p><br/></p>
</blockquote>
<p>इंद्रिया आणि विषयांसी । सहजें अंतर्यामी प्रकाशी 
। </p>
<p>जीव सेवूनि त्या विषयांसी । पावे आसक्तीसी अहंभावें 
॥ १३० ॥ </p>
<p>म्हणे हे विषय कैसे गोड । माझ्या देहाचें पुरे कोड 
। </p>
<p>तंव इंद्रियांची खवळे चाड । विषय वाड भोगावया ॥ १३१ 
॥ </p>
<p>इंद्रियां विषयांची आसक्ती । देहाभिमानें वाढे 
वृत्ती । </p>
<p>मावळोनि मूळींची स्फूर्ती । मोहममतास्थिति दृढ 
वाढे ॥ १३२ ॥ </p>
<p>मग मी म्हणे देहातें । देहसंबंधीं जें तें आप्तें 
। </p>
<p>विषयांचिये लोलुपते । उसंतु चित्तें असेना ॥ १३३ 
॥ </p>
<p>प्रकृतिस्वभावें कर्म जाहलें । तें तें म्हणे म्यां 
केलें । </p>
<p>देह‍अहंतेचें नाथिलें । काविरें चढलें अनिवार ॥ 
१३४ ॥ </p>
<p>देह‍अहंता अति‍उद्धट । तेथें मोहममता अतिदुर्घट 
। </p>
<p>तेणें जन्ममरणांची वाट । घडघडाट प्रवाहे ॥ १३५ ॥ 
</p>
<blockquote>
<p><br/></p>
<p>कर्माणि कर्मभिः कुर्वन्सनिमित्तानि देहभृत्‌ 
। </p>
<p>तत्तत्कर्मफलं गृह्णन्भ्रमतीह सुखेतरम्‌ ॥ ६ ॥ 
</p>
<p><br/></p>
</blockquote>
<p>मनीं धरोनि विषयकाम । कर्मेंद्रियीं करितां कर्म 
। </p>
<p>तेथें निपजती धर्माधर्म । बाधक परम पुरुषातें ॥ 
१३६ ॥ </p>
<p>कल्पिला फळभोग घडे । त्यासारिखें देह धरणें पडे 
। </p>
<p>देहें देहाची खाणी उघडे । मरणही वाढे तैसेंचि ॥ ३७ 
॥ </p>
<p>फळाशा कर्म अतिदारुण । अमरां आणी अमित मरण । </p>
<p>अजन्म्या अंगीं जन्म पूर्ण । पुनः पुनः जाण आदळती 
॥ ३८ ॥ </p>
<p>एवं स्वर्ग आणि संसारा । जन्ममरणांच्या येरझारा 
। </p>
<p>नाना योनि अपारा । निजकर्मद्वारा स्वयेन्‌ भोगी 
॥ ३९ ॥ </p>
<p>डोळे बांधोनि जुंपिला घाणा । तेलियाचा ढोरु जाणा 
। </p>
<p>करकरीतु परिभ्रमणा । अविश्रम जाणा भोंवतसे ॥ १४० 
॥ </p>
<p>तेवीं बांधोनि ज्ञानाचे डोळे । भोगूं जातां निजकर्मफळें 
। </p>
<p>तंव जन्ममरणांचे सोहळे । भोगी आगळे अनिवार ॥ १४१ 
॥ </p>
<p>उदो‍अस्तांचेनि प्रमाणें । जैसें सूर्यासी पडे 
भंवणें । </p>
<p>तैशीं हीं जनमरणें । अतिदारुणें स्वयें सोशी ॥ १४२ 
॥ </p>
<p>शिणशिणों जंव जन्म कंठी । सवेंच मरण ये त्यापाठीं 
। </p>
<p>जैसीं जावळी फळें एक देठीं । तैशा जन्ममरणकोटी भोगी 
स्वयें ॥ १४३ ॥ </p>
<blockquote>
<p><br/></p>
<p>इत्थं कर्मगतीर्गच्छन्बह्वभद्रवहाः पुमान्‌ । 
</p>
<p>आभूतसम्प्लवात्सर्ग प्रलयावश्नुतेऽवशः ॥ ७ ॥ </p>
<p><br/></p>
</blockquote>
<p>ःओता पूर्णत्वें जो स्वतंत्र । तो झाला कर्मपरतंत्र 
। </p>
<p>णानाकर्मगतिपात्र । दुःखसुखक्षेत्र सद वाहे ॥ १४४ 
॥ </p>
<p>ंआनोनि विषयांचें सुख । देखतदेखतां घेतलें विख 
। </p>
<p>ट्याचें अगणित असुख । जन्मकोटी दुःख सोशितां न सरे 
॥ १४५ ॥ </p>
<p>डुःखावरी दुःखांचे आवर्त । मोहशोकांचे गर्तीं पडत 
। </p>
<p>आतियातनेमाजीं बुडत । सदा उकडत काळाग्नीं ॥ १४६ 
॥ </p>
<p>आ‌इसे सोशितां दुःख-शोक । पुढें अवचितां एका‍एक 
। </p>
<p>ंअहाप्र्ळयाचा भडका देख । निकट सन्मुख अंगी वाजे 
॥ १४७ ॥ </p>
<p>टेथें मागें न वचे काढिला पावो । पुढें निघावया नाहीं 
वावो । </p>
<p>णिजकर्में बांधिला पहा वो । प्रळयाचा घावो मस्तकीं 
वाजे ॥ १४८ ॥ </p>
<p>ऊत्पत्तिस्थितिप्रकरण । तुज सांगितलें संपूर्ण 
। </p>
<p>षातां प्रळयाचें लक्षण । सावधान अवधारीं ॥ १४९ ॥ 
</p>
<blockquote>
<p><br/></p>
<p>धातूपप्लव आसन्ने व्यक्तं द्रव्यगुणात्मकम्‌ 
। </p>
<p>अनादिनिधनः कालो ह्यव्यक्तायापकर्षति ॥ ८ ॥ </p>
<p><br/></p>
</blockquote>
<p>सूर्योदयेंसीं दिवसस्थिती । लोटल्या अवश्य पावे 
राती । </p>
<p>तेवीं झालिया उत्पत्तिस्थिती । प्रळयाची प्राप्ती 
अवश्य पावे ॥ १५० ॥ </p>
<p>एवं पावल्या प्रळयवेळु । खवळे अनादिनिधन काळु । 
</p>
<p>तो महाभूतेंसीं भूगोळु । नाशर्थ प्रबळु प्रताप 
मंडी ॥ १५१ ॥ </p>
<p>तेथ जें जें स्थूळाकारें व्यक्त । तें तें करूं लगे 
अव्यक्त । </p>
<p>जेवीं पेरिलें पिकोनि शेत । स्वये वाळत उष्णकाळीं 
॥ १५२ ॥ </p>
<p>तृणादि नाना बीजें क्षितीं । स्वभावें वार्षिये 
विरूढती । </p>
<p>तेचि शारदीये नानाव्यक्ती । सफळितें होती सुपुष्ट 
॥ १५३ ॥ </p>
<p>तेचि ग्रीष्माच्या अंतीं । फळमूळ मोडोनि व्यक्ती 
। </p>
<p>बीजें लीन होती क्षितीं । कैशी काळगती संसारा ॥ १५४ 
॥ </p>
<p>जेवीं वसंताचे ऐलीकडी । वृक्षांसी होय पानझडी । 
</p>
<p>तेवीं ब्रह्मादिकांची परवडी । काळ झोडी निजसत्ता 
॥ १५५ ॥ </p>
<p>जेवीं कां वळलिया शेत । कृषीवळु मळुं लागे समस्त 
। </p>
<p>तेवीं व्यक्ताचें अव्यक्त । काळ त्वरित करूं लागे 
॥ १५६ ॥ </p>
<p>तेच अव्यक्त करिती स्थिती । राया सांगेन तुजप्रती 
। </p>
<p>काळाची क्षोभक शक्ती । प्रळयाचे प्राप्तीपूर्वीं 
पावे ॥ १५७ ॥ </p>
<blockquote>
<p><br/></p>
<p>शतवर्षा ह्यनावृष्टिर्भविष्यत्युल्बणा भुवि । 
</p>
<p>तत्कालोपचितोष्णार्को लोकांस्त्रीन्प्रतपिष्यति 
॥ ९ ॥ </p>
<p><br/></p>
</blockquote>

<p>काळक्षोभाचिये दृष्टि । शतवर्षें अनावृष्टी । </p>
<p>तेणें अत्युल्बणें आटे सृष्टी । पृथ्वीच्या पोटीं 
कांही नुरे ॥ १५८ ॥ </p>
<p>प्राणिमात्र निमाले देख । वनें वाळूनि जाहली रख 
। </p>
<p>बिंदुमात्र न मिळे उदक । यापरी लोक आटिले काळे ॥ 
१५९ ॥ </p>
<p>तंव द्वादिशादित्यमेळा । मंडळीं झाला एकवेळां । 
</p>
<p>तेथींच्या किरणीं प्रबळा । त्रैलोक्य सकळा संतप्त 
केलें ॥ १६० ॥ </p>
<p>येती उष्णाचिया आह्या । होती पर्वतांच्या लाह्या 
। </p>
<p>तेणें धरातळ लवलाह्या । भस्म झलें राया मह‍उष्णें 
॥ १६१ ॥ </p>
<blockquote>
<p><br/></p>
<p>पातालतलमारभ्य सङ्कर्षणमुखानलः । </p>
<p>दहन्नूर्ध्वशिखो विष्वग्वर्धते वायुनेरितः ॥ १० ॥ </p>
<p><br/></p>
</blockquote>
<p>उष्णॆं तापले पृथ्वीतळ । पोळलें शेषफळामंडळ । </p>
<p>तैं सहस्रमुखें विषानळ । अग्निकल्लोळ वमिता झाला 
॥ १६२ ॥ </p>
<p>पाताळतळींहूनि देखा । ऊर्ध्वमुख अग्निशिखा । </p>
<p>जाळितचि तिहीं लोकां । उठिला घडका अनिवार ॥ १६३ ॥ 
</p>
<p>क्षोभें दिधला फूत्कारा । सहस्रमुखें सुटला वारा 
। </p>
<p>तो साह्य झाला त्या वैश्वानरा । जाळीत दिगंतरा वाढला 
वणवा ॥ १६४ ॥ </p>
<blockquote>
<p><br/></p>
<p>संवर्तको मेघगणो वर्षति स्म शतं समाः । </p>
<p>धाराभिर्हस्तिहस्ताभिर्लीयते सलिले विराट्‌ ॥ ११ ॥ </p>
<p><br/></p>
</blockquote>

<p>स्वर्ग आणि पाताळतळा । कवळूनि उठिल्या अग्निज्वाळा 
। </p>
<p>तंव प्रळयकर्त्या मेघमाळा । क्षोभल्या त्या काळा 
अतिदुर्धरा ॥ १६५ ॥ </p>
<p>म्हणाल तेथ मोठमोठे । वर्षों लागले थेंबुटे । </p>
<p>तैसें नव्हे गा कडकडाटें । एकी धार सुटे अनिवार ॥ 
१६६ ॥ </p>
<p>इतर पर्जन्याच्या धारा । त्य तैशा नव्हती नृपवरा 
। </p>
<p>ऐक प्रमाणाच्या निर्धारा । तो समयो महावीरा अतिदुस्तर 
॥ १६७ ॥ </p>
<p>जैशी कां मदगजाची सोंड । तैशा धारा अतिप्रचंड । </p>
<p>शत वर्षेंवरी अखण्ड । पर्जन्य वितंड पैं वर्षें 
॥ १६८ ॥ </p>
<p>विजु निजतेजें नभ जाळी । कडकडाटे दे आरोळी । </p>
<p>काळाची बैसे दांखिळी । ऐसा प्रलयकाळीं मेघ खवळे 
॥ १६९ ॥ </p>
<p>तेणें उलथलें जळ सैंघ । जेथोनि वर्षत होते मेघ । 
</p>
<p>त्यांतेंही विरवूनि सांग । जळमय चांग त्रिलोक्य 
झालें ॥ १७० ॥ </p>
<p>अनिवार वर्षतां वेग । जेथें मेघांचेंही विरे आंग 
। </p>
<p>य नांव सांवर्तक मेघ । अति‍अमोघ वर्षावो ॥ १७१ ॥ 
</p>
<p>तीर्थ क्षेत्र पवित्रोदक । सरिता समुद्र झाले एक 
। </p>
<p>हारपले चंद्रसूर्यादिक । तिनी लोक बुडाले ॥ १७२ 
॥ </p>
<p>ऐशिया एकार्णवाचे ठायीं । विराट विराला गा पाहीं 
। </p>
<p>साकार उरे ऐसें कांहीं उरलें माहीं नृपनाथा ॥ १७३ 
॥ </p>
<blockquote>
<p><br/></p>
<p>ततो विराजमुत्सृज्य्‌ वैराजः पुरुषो नृप । </p>
<p>अव्यक्तं विशते सूक्ष्मं निरिन्धन इवानलः ॥ १२ ॥ </p>
<p><br/></p>
</blockquote>

<p>प्रळयकाळीं अतिगहिंसु । अगाध उसळे जलोल्हासु । 
</p>
<p>स्थूळाचा करितां नशु । विरे निःशेषु विराटु ॥ १७४ 
॥ </p>
<p>विराटाच वैराज पुरुषु । तो अव्यक्तीं करी प्रवेशु 
। </p>
<p>जेवीं इंधननाशें हुताशु । करी रहिवासु निजकरणीं 
॥ १७५ ॥ </p>
<p>जें ब्रह्मलोकनिवासी होती । त्यांसी महाप्रळयाचे 
अंतीं । </p>
<p>ब्रह्मयसवें सर्वांसी क्रममुक्ती । ऐसें स्मॄ-श्रुतींचें 
दृढ वाक्य ॥ १७६ ॥ </p>
<p>वैराजपुरुष नाम वदंती । हिरण्यगर्भतें म्हणती । 
</p>
<p>त्यासी प्रळयीं प्रवेशु अव्यक्तीं । तैं इतरांची 
गति श्रुतिवाक्यें कैसी ॥ १७७ ॥ </p>
<p>विदेहें पुशिली मायेची स्थिती । ते मायेची ऐशी दुर्धर 
शक्ती । </p>
<p>जे न करिती भगवद्‍भक्ती । त्यां ब्रह्म्यासवें 
मुक्तीं घडों नेदी ॥ १७८ ॥ </p>
<p>जालिया ब्रह्मसदनप्राप्ती । नकरितां भगवद्‍भक्ती 
। </p>
<p>अतिशयें दुर्लभ मुक्ती । भक्तीपाशीं मुक्ती दासी 
जैशी ॥ १७९ ॥ </p>
<p>न करितां भगवद्‍भजन । ब्रह्म्यासीही मुक्ति नव्हे 
जाण । </p>
<p>मा इतरांचा ज्ञानाभिमान । पुसे कोण परमार्थीं ॥ 
१८० ॥ </p>
<p>ज्यासी जेथ पदाभिमान । त्यासी तेंचि दृढबंधन । </p>
<p>यलागीं दुर्लभपण । मोक्षासी जाण तिहीं लोकीं ॥ १८१ 
॥ </p>
<p>सांडोनियां पदाभिमान । अंगें सदाशिवु आपण । </p>
<p>नित्य वसवी महाश्मशान । भगवद्‍भजनीं निजनिष्ठा 
॥ १८२ ॥ </p>
<p>यलागीं ज्यांसी ब्रह्मलोकप्राप्ती । तेथही जे करिती 
भगवद्‍भक्ती । </p>
<p>त्यांसीच प्रळयाच्या अंतीं । परममुक्ती नृपवर्या 
॥ १८३ ॥ </p>
<p>ब्रह्मलोकीं ज्यां नाहीं हरिभक्ती । तेही पावती 
पुनरावृत्ती । </p>
<p>ऐशी मयेची दुर्धर शक्ती । न करितां भक्ती मुक्ति 
कैंची ॥ १८४ ॥ </p>
<p>अर्थीं ब्रह्म्याचें वचन । दों श्लोकीं बोलिला 
आपण । </p>
<p>ज्ञानाभिमानियां पतन । भक्तां भवबंधन कदा न बधी 
॥ १८५ ॥ </p>
<blockquote>
<p><br/></p>
<cite><p>[ ब्रह्मादिकृतगर्भस्तुतिश्लोकौ ] </p></cite>
<p>येऽयेऽरविन्दाक्ष व्विमुक्तमानिनस्त्वय्यस्तभावादबिशुद्धबुद्धयः 
। </p>
<p>आरुह्य कृच्छ्रेण परं पदं ततः पतन्त्यधोऽनादृतयुष्मदङ्घ्रयः 
॥ ३२ ॥ </p>
<p>तथा न ते माधव तावकाः चिद्‍भ्रश्यन्ति मार्गात्त्वयि 
बद्धसौहृदाः । </p>
<p>त्वयाभिगुप्ता विचरन्ति निर्भया विनायकानीकपमूर्धसु 
प्रभो ॥ ३३ ॥ </p>
<p>[ भा द स्क पू अ २ ]</p>
<p>न करितां भगवद्‍भक्ती । सज्ञानाही नातुडे मुक्ती । </p>
<p><br/></p>
</blockquote>

<p>तेचि अर्थींच्या दृष्टांतीं ब्रह्म्याची उक्ती 
दाविली येथें ॥ १८६ ॥ </p>
<p>जन्मामाजी ब्रह्माणपण । तेही वेदशास्त्रसंपन्न 
। </p>
<p>न करितां भगवद्‍भजन । अचूक पतन तयांसी ॥ १८७ ॥ </p>
<p>भक्तां सर्वभूतीं भगवद्‍भावो । तेथ विघ्नांसी नाहीं 
ठावो । </p>
<p>तयां अपावचि होय उपावो । भावार्था देवो सदा साह्य 
॥ १८८ ॥ </p>
<p>भक्तीवीण मुक्तीचा सोसु । करितां प्रयत्न पडे वोसु 
। </p>
<p>असो हें वैराजपुरुषु करी प्रवेशु अव्यक्तीं ॥ १८९ 
॥ </p>
<p>अव्यक्तीं वैराजाचा प्रवेशु । होतांचि महाभूतविलासु 
। </p>
<p>हों लागे भूतां र्‍हासु । तो अनुप्रवेशु ऐक राया 
॥ १९० ॥ </p>
<blockquote>
<p><br/></p>

<p>वायुना हृतगन्धा भूः सलिलत्वाय कल्पते । </p>
<p>सलिलं तद्धृतरसं ज्योतिष्ट्वायोपकल्पते ॥ १३ ॥ 
</p>
<p>हृतरूपं तु तमसा वायौ ज्योतिः प्रलीयते । </p>
<p>हृतस्पर्शोऽवकाशेन वायुर्नभसि लीयते ॥ १४ ॥ </p>
<p><br/></p>
</blockquote>

<p>प्रळयवायूचा क्षोभक क्रोधु । तेणें पृथ्वीचा हरिला 
गंधु । </p>
<p>तंव तेही विरोनियां प्रसिद्धु । एकवदु जळ जाहलें 
॥ १९१ ॥ </p>
<p>क्षोभला वायु असमसाहस । तो हरी जळचा जळरस । </p>
<p>तेव्हां जळाचा होतसे र्‍हास । सावकाश्‌ प्रळयमहातेनीं 
॥ १९२ ॥ </p>
<p>त्या तेजाचा निजसंभ्रम । वयुबळें ग्रासीत तम । </p>
<p>तेव्हां प्रळयवायु परम । भरोनि व्योम कोंदाटे ॥ 
१९३ ॥ </p>
<p>त्या प्रळयवायूचा स्पर्श । चपळतेसी सर्व ग्रास 
। </p>
<p>करूनि ठके अवकाश । तेव्हां वायूतें आकाश निःशेष 
ग्रासी ॥ १९४ ॥ </p>
<blockquote>
<p><br/></p>
<p>कालात्मना हृतगुणं नभ आत्मनि लीयते । </p>
<p>इन्द्रियाणि मनो बुद्धिः सह वैकारिकैर्नृप ।</p>
<p>प्रविशन्ति ह्यहङ्कारं स्वगुणैरहमात्मनि ॥ १५ ॥ </p>
<p><br/></p>
</blockquote>

<p>आकाशाच जो शब्दगुण । तो प्रळयकाळु गिळी । संपूर्ण । </p>
<p>तंव क्षभला तामसाभिमान । तो करी प्राशन गगनाचें 
॥ १९५ ॥ </p>
<p>दश इंद्रियांचा गोंदळा । राजसाभिमानीं रिघाला । 
</p>
<p>चित्तचतुष्टयाचा मेळा । तोही प्रवेशला सात्त्विकाभिमानीं 
॥ १९६ ॥ </p>
<p>इंद्रिय‍अधिष्ठात्रीं दैवतें । तीहीं मिळोनियां 
समस्तें । </p>
<p>प्रवेशलीं सात्त्विकातें । जाण निश्चितें नृपनाथा 
॥ १९७ ॥ </p>
<p>ते तिनी अहंकार त्रिगुणेंसीं । प्रवेशती महतत्त्वासीं । </p>
<p>महत्तत्त्व मिळे मायेसी । जेवीं कन्या संततीसीं 
माहेरा ये ॥ १९८ ॥ </p>
<p>जेवीं कुकडीचीं पिलीं । कुकडी पांखांतळी घाली । 
</p>
<p>मग ते स्वयें दिसे एकली ॥ तेवीं माया उरली कल्पांतीं 
॥ १९९ ॥ </p>
<p>एवं उत्पत्तिस्थितिप्रळयांत । त्रिविध भागें दाविली 
येथ ॥ </p>
<p>ते गुणमयी माया निश्चित । मिथ्याभूत आभासे ॥ २०० 
॥ </p>
<p>जेवीं लेंकुरें खेळतां खेळासी । दिवसा म्हणती जाहली 
निशी । </p>
<p>तेवींचि पूर्णस्वरूपापाशीं । देखती मायेसी त्रिविध 
कल्पता ॥ २०१ ॥ </p>
<blockquote>
<p><br/></p>
<p>एषा माया भगवतः सर्गस्थित्यन्तकारिणी । </p>
<p>त्रिवर्णा वर्णितास्माभिः किं भूयः श्रोतुमिच्छसि 
॥ १६ ॥ </p>
<p><br/></p>
</blockquote>

<p>उत्तम मध्यम अधम जन । तिन्ही अवस्था त्रिभुवन । </p>
<p>त्रिविध कर्में तीन गुण । हें जाण विंदान मायेचें 
॥ २०२ ॥ </p>
<p>ध्येय ध्याता ध्यान । पूज्य पूजक पूजन । </p>
<p>ज्ञेय ज्ञाता आणि ज्ञान । हेही त्रिपुटी पूर्ण मायेची 
॥ २०३ ॥ </p>
<p>दृश्य द्रष्टा आणि दर्शन । कर्म कर्ता क्रियाचरण 
। </p>
<p>भोग्य भोक्ता भोजन । हे त्रिपुटी पूर्ण मायेची ॥ 
२०४ ॥ </p>
<p>शब्द श्रोता आणि श्रवण । घ्रेय घ्राता आणि घ्राण 
। </p>
<p>रस रसना रसस्वादन । हे त्रिपुटी जाण मायेची ॥ २०५ 
॥ </p>
<p>कर क्रिया आणि कर्ता । चरण चाल चालता । </p>
<p>बोल बोलणें बोलता । हे त्रिविधावश्ता मायेची ॥ २०६ 
॥ </p>
<p>अहं सोहं जडमूढता । साधक साधन साच्यता । </p>
<p>देवी देवो परिवारदेवता । हेही त्रिविधता मायेची 
॥ २०७ ॥ </p>
<p>देह देही देहाभिमान । भव भय भवबंधन । </p>
<p>मुक्त मुमुक्षु अज्ञान । हेंही विंदान मायेचें 
॥ २०८ ॥ </p>
<p>सुख दुःख जडत्व पूर्ण । आधी समाधी व्युत्थान । </p>
<p>उत्पत्ति स्थिति निधन । इंहीं लक्षणीं संपूर्ण 
माया विलसे ॥ २०९ ॥ </p>
<p>नभी निळिमा पूर्ण भासे । शेखी निळिमेचा लेशही नसे 
। </p>
<p>तेवीं स्वरूपीं माया आभासे । मिथ्यावेशें मायिक 
॥ २१० ॥ </p>
<p>जेवीं प्रत्यक्ष दिसे मृगजळ । परी तें निधाघचि केवळ 
। </p>
<p>तेवीं स्वरूपीं माया प्रबळ । मूळीं निर्मूळ आभासे 
॥ २११ ॥ </p>
<p>हे मिथ्या माया कल्पनावशें । प्रबळ बळें भासली दिसे 
। </p>
<p>नासूं जातां नाशिजे ऐसें । सत्यत्वें नसे निजांग 
॥ २१२ ॥ </p>
<p>नांवरूपाचिया भडसें । ब्रह्मादिक केले पिसे । </p>
<p>मिथ्या त्रिपुटीविन्यासें । ज्या बंधिलें दिसे 
त्रिलोक्य ॥ २१३ ॥ </p>
<p>जेवीं रूपासवें दिसे छाया । नाशितां नातुडे नाशावया 
। </p>
<p>तेवीं स्वरूपीं मिथ्या माया । अतिदुर्जया देवांसी 
॥ २१४ ॥ </p>
<p>जेवीं देहासवें मिथ्या छाया । तेवीं ब्रह्मीं मिथ्या 
माया । </p>
<p>कल्पनायोगें वाढली वायां । यालगी अजया वेदशास्त्रें 
म्हणती ॥ २१५ ॥ </p>
<p>राया कल्पना वाढे जे ठायीं । तेंचि मायेचें दृढ मूळ 
पाहीं । </p>
<p>जो निर्विकल्प निजदेहीं । त्यासी माया नाहीं तिहीं 
लोकीं ॥ २१६ ॥ </p>
<p>कल्पिती कल्पना जे राया । तेचि जाण मुख्य माया । 
</p>
<p>आणीक रूपकें सांगावया । नातुडे माया निरूपणीं । 
२१७ ॥ </p>
<p>तेचि त्रिविध मुख्यलक्षणीं । माया सांगितली विवंचोनी 
। </p>
<p>आतां कोण्या अर्थींचेश्रवणीं । अत्यादरु मनीं वर्ते 
राया ॥ २१८ ॥ </p>
<p>माया दुस्तर दारुण । ऐकूनि ऋत्विज ब्रह्मण । </p>
<p>थरारले सभाजन । राजाही पूर्ण विस्मित जाहला ॥ २१९ 
॥ </p>
<p>नवल मायेचे रूपक । नाशूं न शकतीच ज्ञाते लोक । </p>
<p>जिया गोंविले ब्रह्मादिक । इतरांचा देख पाडु कोण 
॥ २२० ॥ </p>
<p>माया आक्रमूनि शिवासी । तोही आणिला जीवत्वासी । 
</p>
<p>ते माया तरवे दीनासी । तो उपावो यासी पुसों पां ॥ 
२२१ ॥ </p>
<p>सुखोपायें दीन जन । दुस्तर माया तरती पूर्ण । </p>
<p>तदर्थीं राजा आपण । अत्यादरें प्रश्न श्रद्धेनें 
पुसे ॥ २२२ ॥ </p>
<blockquote>
<p><br/></p>
<cite><p>श्रीराजोवाच । </p></cite>
<p>यथैतामैश्वरीं मायां दुस्तरामकृतात्मभिः । </p>
<p>तरन्त्यञ्जः स्थूलधियो महर्ष इदमुच्यताम्‌ ॥ १७ 
॥ </p>
<p><br/></p>
</blockquote>

<p>अतिदुस्तर हरीची माया । आ‍इकोनि हांसें आले राया । </p>
<p>लटकीच परी देहाभिमानियां । बाधावया दृढ जाहली ॥ 
२२३ ॥ </p>
<p>माया दुस्तर शास्त्रप्रसिद्धी । तेथ बाळेभोळे स्थूळबुद्धी । </p>
<p>सुखें तरती कोणे विधीं । तो सांग त्रिशुद्दी उपावो 
॥ २२४ ॥ </p>
<p>ज्यासी वश्य नाही निजमन । आणि भवाब्धि तरावया भाव 
पूर्ण । </p>
<p>ऐसे भोळे भाविक जन । त्यांसी मायातरण सुगम सांगा 
॥ २२५ ॥ </p>
<p>मागां कवि बोलिला संकलितीं । तन्माययाऽतो बुध आभजेति 
। </p>
<p>गुरु-ब्रह्म अभेदस्थिती । करितां भक्ती माया तरिजे 
॥ २२६ ॥ </p>
<p>तें भक्तीचें स्पष्ट लक्षण । विशद हो‍आवया श्रवण 
। </p>
<p>पुढती मायेचें तरण । पुसावया कारण मुख्य हेंचि ॥ 
२२७ ॥ </p>
<p>तो मायातरणोपायविधी । सुगम सांगावया त्रिशुद्धी 

। </p>
<p>अंतरिक्षाधाकुटा सुबुद्धी । प्रबुद्ध प्रज्ञानिधी 
बोलता जाहला ॥ २२८ ॥ </p>
<blockquote>
<p><br/></p>
<cite><p>श्रीप्रबुद्ध उवाच । </p></cite>
<p>कर्माण्यारभमाणानां दुःखहत्यै सुखाय च । </p>
<p>पश्येत्पाकविपर्यासं मिथुनीचारिणां नृणाम्‌ ॥ १८ ॥ </p>
<p><br/></p>
</blockquote>

<p>मुख्य मायेचें तरण । प्रबुद्धचिजाणे पूर्ण । </p>
<p>प्रबुद्ध जाहलिया आपण । मायेचें विंदान न तरतां 
तरती ॥ २२९ ॥ </p>
<p>मनीं विषयाचा छंदु । तो केवळ महाबाधु । </p>
<p>विषयत्यागी तो प्रबुद्धु । तोचि विशदु भावो आ‍इका 
॥ २३० ॥ </p>
<p>विषयीं लोभलें अत्यंत मन । तेथ नव्हतां वैराग्य 
पूर्ण । </p>
<p>कदा नव्हे मायेचें तरण । वैराग्यार्थ जाण विषय निंदी 
॥ २३१ ॥ </p>
<p>केवळ नश्वर विषय देख । तेंचि मानिती परम सुख । </p>
<p>तें सुखचि दुःखदायक । स्त्रीकामें मुख्य माया बाधे 
॥ २३२ ॥ </p>
<p>वेंचुनि धनाचिया गांठी । सुखार्थीं स्त्री वैसविली 
पाटीं । </p>
<p>तेचि भोगवी दुःखकोटी । जगीं माया लाठी स्त्रीकामें 
॥ २३३ ॥ </p>
<p>स्त्रीकामें प्रपंचु सबळ । स्त्रीकामें दुःख प्रबळ । </p>
<p>स्त्रीकामें मायेसी बळ । स्त्रीकामें मोहिलें जग 
॥ २३४ ॥ </p>
<p>आवडीं स्त्री बैसवितां पाटीं । ते प्रपंचाच्या 
वाढवी कोटी । </p>
<p>महामोहाच्या पाडूनि गांठी । दुःखसागरीं लोटी स्त्रीकामु 
॥ २३५ ॥ </p>
<p>जे नवमास वाहे उदरांत । ते माता करूनि अनाप्त । </p>
<p>स्त्रियेसी मानिती अति‍आप्त । ऐशी माया समर्थ स्त्रीकामें 
॥ २३६ ॥ </p>
<p>जे तोंडींचें पोटींचें खाववित । जे सदा सोशी नरकमूत । </p>
<p>ते मातेहूनि स्त्री आप्त । जाहली जगांत मायामोहें ॥ २३७ ॥ </p>
<p>स्त्रिया मेळवितां असंख्य मिळती । परी माता न मिळे त्रिजगतीं । </p>
<p>ऐसें जे सज्ञान जाणती । तेही आप्त मानिती स्त्रियेतें ॥ २३८ ॥ </p>
<p>मातेतें भजतां भुक्तिमुक्ती । स्त्रियेतें भजतां 
नरकप्राप्ती । </p>
<p>ऐसें जे शास्त्रज्ञ जाणती । तेही मता उपेक्षिती 
स्त्रीकामें ॥ २३९ ॥ </p>
<p>एवं स्त्रीकामाचिया व्याप्ती । माया व्यापिली त्रिजगतीं 
। </p>
<p>सज्ञानही पाडले भ्रांतीं । स्त्रीकामसक्ती महामाया 
॥ २४० ॥ </p>
<p>मानूनि विषयांचे सुख । काम्य कर्म करितां देख । </p>
<p>तेणें अतिदुःखी होती लोक । दुःखदयक काम्य कर्म ॥ 
२४१ ॥ </p>
<p>कामिनीकामें गृहासक्ती । प्राणी प्राणांतें स्वयें 
शिणविती । </p>
<p>त्या श्रमाची निदानस्थिती । सांगेन तुजप्रती राजाधिराजा 
॥ २४२ ॥ </p>
<p>निर्मळ जळें भिंती धुतां । जळाचीच नासे निर्मळता 
। </p>
<p>हात माखती धुतले म्हणतां । भिंतीही तत्त्वतां निदळ 
केली ॥ २४३ ॥ </p>
<p>तेवीं विषयांचेनि सुखें सुख । न पावतीच ब्रह्मादिक 
। </p>
<p>विषयाचा जे मानिती हरिख । ते परममूर्ख पशुदेही ॥ 
२४४ ॥ </p>
<blockquote>
<p><br/></p>
<p>नित्यार्तिदेन वित्तेन दुर्लभेनात्ममृत्युना । </p>
<p>गृहापत्याप्तपशुभिः का प्रीतिः साधितैश्चलैः ॥ १९ ॥ </p>
<p><br/></p>
</blockquote>
<p>तरिदिवसु निजनिकटें । मर्णेंसीं घेतां झटें । </p>
<p>कवडीची प्राप्ती न भेटे । प्राणांतकष्टें द्रव्य 
जोडे ॥ २४५ ॥ </p>
<p>एवं कष्टलें जोडलें धन । तें महादुःखाचें जन्मस्थान 
। </p>
<p>अर्थ अनर्थाचें अधिष्ठान । निजात्ममरण निजमूळ ॥ 
२४६ ॥ </p>
<p>द्रव्य नातां उपायें शिणवी । जाहलिया संरक्षणीं 
आधी लावी । </p>
<p>रात्रिदिवस हृद्रोग जीवीं । अविश्वासें नांदवीं 
धनलोभु ॥ २४७ ॥ </p>
<p>मायाबापांशीं चोरी करवी । स्त्रीपुरुषांसी कलहो 
लावी । </p>
<p>सुहृदांतें दूरी दुरावी । हे द्रव्याची पदवी स्वाभाविक 
॥ २४८ ॥ </p>
<p>द्रव्यपाशीं आधिव्याधी । द्रव्यापाशीं दुष्ट बुद्धी 
। </p>
<p>द्रव्यापाशीं सलोभ क्रोधीं । असत्य निरवधी द्रव्यापाशीं 
॥ २४९ ॥ </p>
<p>द्रव्यापाशीं अतिविकल्प । द्रव्यापाशीं वसे पाप 
। </p>
<p>द्रव्यापाशीं अतिसंताप । पूर्ण दुःखरूप ते द्रव्य 
॥ २५० ॥ </p>
<p>हें दानें त्यागितां फळ गोमटें लोभियां नरका ने 
हटॆंतटें । </p>
<p>द्रव्या‍ऐसे गा वोखटें । आन न भेटे तिहीं लोकीं ॥ 
२५१ ॥ </p>
<p>नळिया चणियांचे आशा । वानरें मुठीं धरणें तोचि फांसा 
। </p>
<p>तेवीं द्रव्यदाराभिलाषा । नरदेहदशा अधःपातीं ॥ 
२५२ ॥ </p>
<p>द्रव्य सहसा न मिळे पाहीं मिळेतरी अनीति अपायीं 
। </p>
<p>यालागीं द्रव्याच्या ठायीं । सुख नाहीं त्रिशुद्धी 
॥ २५३ ॥ </p>
<p>धन वेचोनि फाडोवाडें । घर करिती वाडेंकोडें । </p>
<p>तें अध्रुवत्वें सवेंचि पडे । थितें द्रव्य बुडे 
आयुष्येंसीं ॥ २५४ ॥ </p>
<p>करूनि आयुष्याचा मातेरा । मुद्दलसिंचने जोडिलें 
पुत्रा । </p>
<p>त्या पुत्राच्या मरणद्वारा । दुःखदुर्धरामाजीं 
बुडती ॥ २५५ ॥ </p>
<p>प्रपंचींचे सुहृद समस्त । जंव स्वार्थ तंव होती 
आप्त । </p>
<p>स्वार्थविरोधें तें अनाप्त । हो‍ऊनि घात सुहृदां 
करिती ॥ २५६ ॥ </p>
<p>करोनिया अतिहव्यासु । मेळविती नाना पशु । </p>
<p>त्यांचा सवेंचि होय नाशु । तेणें दुःखें त्रासु 
गृहस्थांसी ॥ २५७ ॥ </p>
<p>निजदेहोचि नश्वर येथ । त्यासि प्रपंच नव्हे गा शाश्वत 
। </p>
<p>अवघें जगचि काळग्रस्त । इहलोकीं समस्त ठकिले विषयीं 
॥ २५८ ॥ </p>
<p>मनुष्यदेहो कर्मभूमीं प्राप्त । तो लोक म्हणती 
कर्मजित । </p>
<p>हा जैसा नश्वर येथ । तैसाच निश्चित नश्वर स्वर्गु 
॥ २५९ ॥ </p>
<blockquote>
<p><br/></p>
<p>एवं लोकं परम्विद्यान्नश्वरं कर्मनिर्मितम्‌ । </p>
<p>सतुल्यातिशयध्वंसं यथा मण्डलवर्तिनाम्‌ ॥ २० ॥ </p>
<p><br/></p>
</blockquote>

<p>मनीं धरोनी विषयभोग । इहलोकीं करिती याग । </p>
<p>पुण्य जोडोनियां साङ्‍ग । पावती स्वर्गनिजपुण्ययोगें 
॥ २६० ॥ </p>
<p>स्वर्गासुखा इंद्र अधिपती । तोही पतनार्थ धाके 
चित्तीं । </p>
<p>विघ्नें सूची तापसांप्रती । स्वर्गस्थिति अपायी 
॥ २६१ ॥ </p>
<p>यापरी निजपुण्यें स्वर्गप्राप्ती । त्या लोकातें 
पुण्यजित म्हणती ॥ </p>
<p>तेही पुण्यक्षयें क्षया जाती । तेणें धाकें धाकती 
स्वर्गस्थ श्तेष्ठ ॥ २६२ ॥ </p>
<p>गांठीं पुण्य असतां चोख । स्वर्गभोगीं असेल सुख 
। </p>
<p>हेही वार्ता समूळ लटिक । स्वर्गींचें दुःख ऐक राया 
॥ २६३ ॥ </p>
<p>समान पुण्यें समपदप्राप्ती । त्यांसी स्पर्धकलहो 
करिती । </p>
<p>आपणाहूनि ज्यां अधिक स्थिति । त्यांचा द्वेष चित्तीं 
अहर्निशी ॥ २६४ ॥ </p>
<p>जैसे राजे मंडळवर्ती । राज्यलोभें । कलहो करिती 
। </p>
<p>तैशी स्वर्गस्थां कलहस्थिती । देवेषें होती अतिदुःखी 
॥ २६५ ॥ </p>
<p>पतनभयें कलह-द्वेष वोढी । क्षयतें पावे पुण्यजोडी 
। </p>
<p>अधोमुख पडती बुडीं । यज्ञिकें बापुडीं चरफडती ॥ 
२६६ ॥ </p>
<p>एवं स्वर्गसुख‍उल्हसु । मानिती ते केवळ पशु । </p>
<p>प्रत्यक्ष तेथ द्वेष नाशु । असहसाहसु नित्य कलहो 
॥ २६७ ॥ </p>
<p>सेविलाचि विषयो नित्य सेविती । परी कदा नव्हे मानसीं 
तृप्ती । </p>
<p>तरी मिथ्या म्हणौनि नेणती । हेमोहक शक्ती मायेची 
॥ २६८ ॥ </p>
<p>जैसें वेश्येचें सुख साजणें । वित्त घे‍ऊनि वोसंडणें 
। </p>
<p>तेवीं विषयाचा संगु धरणें । तंव तंव होणें अतिदुःखी 
॥ २६९ ॥ </p>
<p>यालागीं उभयभोगु‍उपाया । जे जे प्रवर्तले गा राया 
। </p>
<p>ते ते जाण ठकिले माया । थितें गेलें वायां उत्तम 
अयुष्य ॥ २७० ॥ </p>
<p>कर्मभूमीं नरदेह प्राप्त । हें पूर्ण निजभाग्याचें 
मथित । </p>
<p>देव नरदेह वांछित । ते देव केले व्यर्थ विषयार्थीं 
॥ २७१ ॥ </p>
<p>एवं विषयाची आसक्ती । माया ठकिले नेणों किती । </p>
<p>यालागीं विषयाचे विरक्ती । करावी गुरुभक्ती तेंचि 
सांगों ॥ २७२ ॥ </p>
<blockquote>
<p><br/></p>
<p>तस्माद्‍गुरुं प्रपद्येत जिज्ञासुः श्रेय उत्तमम्‌ । </p>
<p>शाब्दे परे च निष्णातं ब्रह्मण्युपशमाश्रयम्‌ ॥ २१ ॥ </p>
<p><br/></p>
</blockquote>
<p>जाणोनि विषयांचे नश्वरपण । पावावयालागीं ब्रह्म 
पूर्ण । </p>
<p>सद्‍गुरुसी अनन्यशरण । रिघावें संपूर्ण श्रद्धायुक्त 
॥ २७३ ॥ </p>
<p>सद्‍गुरुवचनमात्रें माया । तरेन हा निश्चयो राया 
। </p>
<p>येणें सद्‍भावें लागतो पायां । पावावया निजस्वार्तु 
॥ २७४ ॥ </p>
<p>गुरु ऐसें जे म्हणणें । तेंही आहे बहुसालपणें । </p>
<p>ऐक राया तीं लक्षणें । तुज कारणें सांगेन ॥ २७५ ॥ 
</p>
<p>एक वेदाध्ययन गुरु । एक व्याख्यानदानीं उदारु । 
</p>
<p>एक ज्योतीषज्ञानीं गंभीरु । परी तो सद्‍गुरु न म्हणती 
ज्ञाते ॥ २७६ ॥ </p>
<p>एक आगमोक्त मंत्र उपसिती । जप करावा विधानयुक्ती 
। </p>
<p>मग कैं हो‍ईल निजप्राप्ती । हें नकळे निश्चितीं 
गुरुशिष्यां ॥ २७७ ॥ </p>
<p>एक वयुधारणा लाविती । एक नाना ल लक्ष्यें दाविती 
। </p>
<p>एक हठयोगें गोंविती । एक वैसविती महामुदा ॥ २७८ ॥ 
</p>
<p>एक ब्रह्मानुवादें चोखटु । तत्त्वनिरूपणीं उद्‍भटु 
। </p>
<p>वैरग्यबोलिका वरिष्ठु । उपजवी विटु उभयभोगंचा ॥ 
२७९ ॥ </p>
<p>कैसें निरूपी शुद्ध ब्रह्म । ऐकोनि सात्त्विकं 
येत प्रेम । </p>
<p>परी निजहृदयींचा भ्रम । निरसे तें वर्म नेणेचि ॥ 
२८० ॥ </p>
<p>जेवीं गूळ-उसांचा घाणा । तोंडींचा रसु भरे भाणा । 
</p>
<p>शब्दचोपटें भरोनि वदना । करी परिभ्रमणा करकरितु 
॥ २८१ ॥ </p>
<p>ऐसा जो कां शब्दज्ञानी । उत्तम व्यख्याता ज्ञानगुणीं 
। </p>
<p>तो जन रंजवी निरूपणीं । स्वयें कोरडेपणीं करकरितु 
॥ २८२ ॥ </p>
<p>योगक्ष्म चाले गोमटा । लौकिकीं थोर प्रतिष्ठा । 
</p>
<p>तेथें निजप्राप्तीची उत्कंठा । न वचे वरिष्ठा शिष्यांची 
॥ २८३ ॥ </p>
<p>जेवीं अमृत म्हणतां । चवी न लभे गा सर्वथा । </p>
<p>तेवीं शाब्दिक ज्ञानयोग्यता । अनुभववार्ता स्वयें 
नुपजे ॥ २८४ ॥ </p>
<p>जेणें स्वयें चाखिली नाहीं चवी । तो दुजयातें गोडी 
केवीं लावी । </p>
<p>यालागीं जो पूर्णानुभवी । तो तारी सद्‍भावें सच्छिष्यसी 
॥ २८५ ॥ </p>
<p>एवं गुरुपणाची वदंती । असे बहुपणें नांदती । </p>
<p>जो करी अपरोक्षप्राप्ती । त्यातें म्हणती सद्‍गुरुस्वामी 
॥ २८६ ॥ </p>
<p>ज्याचेनि वाक्यें असंतता । निःशेष मावळे तत्त्वतां 
। </p>
<p>त्यासीचि गा सद्‍गुरुता । वेदशास्त्रार्थां प्रतिपाद्य 
॥ २८७ ॥ </p>
<p>जे उपदेशिती मंत्रतंत्र । तेही पूज्यत्वें अतिसधर 
। </p>
<p>जेथें नुरे पूज्यपूजकताविचार । तोचि साचार सद्‍गुरुस्वामी 
॥ २८८ ॥ </p>
<p>एकातें ब्रह्मज्ञान । वस्तु देखोनि विरालें मन 
। </p>
<p>मावळले द्वैताचें भान । पडिलें मौन चहूं वाचां ॥ 
२८९ ॥ </p>
<p>इंद्रियें टंवकारिलीं समस्त । प्राण पांगुळला जेथींचा 
तेथ । </p>
<p>वस्तु देखोनियां परमाद्‍भुत । पडलें ताटस्त्य्ह 
देहभावा ॥ २९० ॥ </p>
<p>ऐसा जो आत्मानुभवी । त्यातें सद्‍भावें शिष्यु 
विनवी । </p>
<p>तंव तो पुसे ना समजावी । ताटस्त्यभावीं अबोलपणा 
॥ २९१ ॥ </p>
<p>एका अनुभवा आलें ब्रह्म । फिटला बाध्यबाधकतेचा 
भ्रम । </p>
<p>मोडलें द्वैतभावाचें कर्म । जगीं विषम असेना ॥ २९२ 
॥ </p>
<p>परी अचुंबित वर्तणें । अघटमान कर्म करणें । </p>
<p>अत्यंत उग्रता निरवणें । दुर्धरपणें भयानकु ॥ २९३ 
॥ </p>
<p>आपण आपणियामाजी हंसत । ध्वनितें बोले परमार्थ । 
</p>
<p>तेथें बोधेन शिष्याचें चित्त । पडे दुश्चित ते ठयीं 
॥ २९४ ॥ </p>
<p>ऐसा जो वर्ते ब्रह्मज्ञानी । त्याची ब्रह्मस्थिती 
न मने जनीं । </p>
<p>मा कोण जा‍ईल भाव धरोनि । बोधालागोनी त्यापाशीं 
॥ २९५ ॥ </p>
<p>आतां सद्‍गुरुचीं जीं निजलक्षणें । राया संगेन 
तुजकारणें । </p>
<p>जें ऐकतां अंतःकरणें । सुखी होणें सद्‍भावें ॥ २९६ 
॥ </p>
<p>तरी जो कायावाचामनें । अतिकृपाळू दीनाकारणें । 
</p>
<p>तोडी शिष्याचीं भवबंधनें । उठवी ठाणें अहंकाराचें 
॥ २९७ ॥ </p>
<p>ज्याचा जैसा जैसा भावो । तैसा तैसा करी अनुभवो । 
</p>
<p>तरी गुरुत्वाचा अहंभावो । अणुमात्र पहा हो धरीना 
॥ २९९ ॥ </p>
<p>शिष्यपासूनि सेवा घेणें । हें स्वप्नींही न स्मरे 
मनें । </p>
<p>शिष्याची सेवा स्वयें करणें । पूज्यत्वें पाहणें 
निजशिष्यां ॥ ३०० ॥ </p>
<p>शिष्य देखावा पुत्रासमान । हें स्मृतिवक्य असे 
प्रमाण । </p>
<p>दृष्टीं देखो नेणें गौण । शिष्या देखे पूर्ण ब्रह्मत्वें 
॥ ३०१ ॥ </p>
<p>शिष्या सेवा करी निजभावार्थें । परी तो सेवक न म्हणे 
त्यातें । </p>
<p>ज्यासी भगवद्‍रूप सर्व भूतें । शिष्य वेगळा तेथें 
सेवकत्वें नुरे ॥ ३०२ ॥ </p>
<p>ऐसा मी एक महायोगी । हेंही न मिरवी ति जगीं । </p>
<p>गुरुत्वाचा ताठा अंगीं सर्वथा शिगीं लागों नेदी 
॥ ३०३ ॥ </p>
<p>आपुल्या योगक्षेमाचें सांकडें । स्वप्नींही न घाली 
शिष्याकडे । </p>
<p>शिष्य संकट अतिगाढें । निवारी रोकडें निजांगें 
जो ॥ ३०४ ॥ </p>
<p>मी एक अकर्ता निजात्मयोगी । म्हौनि विषयांतें न 
भोगी । </p>
<p>अथवा विषयो निःशेष त्यागी । हाही आग्रहो अंगीं असेना 
॥ ३०५ ॥ </p>
<p>तो विषय भोगी ना स्वयें त्यागी । तो अदृष्टाच्या 
निजविभागीं । </p>
<p>लावूनियां देहाच्या अंगीं । परब्रह्मयोगीं विचरत 
॥ ३०६ ॥ </p>
<p>देह दैवें पालखीमाजीं चढे । अथवा विष्ठेमाजीं पडे 
। </p>
<p>तें दोहींचें सुखदुःख त्याकडे । मी म्हणौनि पुढें 
कदा न रिघे ॥ ३०७ ॥ </p>
<p>देहीं असोनि नाहीं अहंकृती । गेहीं असोनि नाहीं 
गृहासक्ती । </p>
<p>शेखीं लोकांमाजीं लौकिकस्थिती । सुखें वर्तती लोकांसरिसें 
॥ ३०८ ॥ </p>
<p>त्यासी स्त्री म्हणे माझा भर्ता । पुत्र म्हणे माझा 
पिता । </p>
<p>शिष्य म्हणती गुरु तत्त्वतां । तो त्यांहूनि परता 
त्यांमाजीं वर्तें ॥ ३०९ ॥ </p>
<p>ऐशिया पूर्णप्रतीती । आचरोनि दावी भक्ती । </p>
<p>हरि भजावा सर्वां भूतीं हेंच शिष्यांप्रती उपदेशी 
॥ ३१० ॥ </p>
<p>हीं सद्‍गुरुचीं निजलक्षणें । पंडितां न कळती ज्ञु‌आतेपणें 
। </p>
<p>पूर्णानुभवी जाणती खुणे । इतरांचें जाणणें पांगुळे 
तेथ ॥ ३११ ॥ </p>
<p>त्याचे गुरुत्वाची वोळखण । अंगीं निजशांति पूर्ण 
। </p>
<p>हेंचि सद्‍गुरुत्वाचें लक्षण । मुख्य भूषण हेंचि 
राया ॥ ३१२ ॥ </p>
<p>जगीं शांति जाली परदेशी । कोठेंही ठावो न मिळे तिशीं 
। </p>
<p>ते आली सद्‍गुरुपायांपाशीं । सुखवासासी वसावया 
॥ ३१३ ॥ </p>
<p>यापरी स्सद्‍गुरुपाशीं शांती । स्वयें आली सुखवासवस्ती 
। </p>
<p>जेवीं कां माहेरा‍आंतौती । स्वानंदें क्रीडती कन्या 
जैशी ॥ ३१४ ॥ </p>
<p>जाणोनि वेदशास्त्र निश्चितीं । जो न मिरवी गा व्युत्पत्ती 
। </p>
<p>ज्यासी अपरोक्षें पूर्ण शांती । तो सद्‍गुरुमूर्ति 
निश्चयें राया ॥ ३१५ ॥ </p>
<p>झणीं श्रोते कोपती येथ । म्हणतील ग्रंथ वाढविला 
व्यर्थ । </p>
<p>निष्णात या पदाचा अर्थ । काढितां तेथ स्फुरलें हो 
॥ ३१६ ॥ </p>
<p>हे माझे गांठीची नव्हे युक्ती । सद्‍गुरु आपण आपली 
स्थिती । </p>
<p>बोलवीतसे ग्रंथार्थीं । पदपदार्थीं साधूनि ॥ ३१७ 
॥ </p>
<p>तरी सद्‍गुरुचीं लक्षणें । न वर्णवती अगाधपणें 
। </p>
<p>वेद वेडावले मुकेपणें । तेथें माझें बोलणें सरे 
केवीं ॥ ३१८ ॥ </p>
<p>येथ आश्चर्य कैसे देखा । श्रीभगवत देशभाखा । </p>
<p>परमार्थु साधिला नेटका । तुष्टला निजसखा जनार्दनस्वामी 
॥ ३१९ ॥ </p>
<p>एका जनार्दना शरण । त्याची जैं होय कृपा परिपूर्ण 
। </p>
<p>त्या देहीं असता देहबंधन । नातळे जाण गुरुभक्तां 
॥ ३२० ॥ </p>
<p>ज्याचे सेवितां निजचरण । देहीं न बाधी देहबंधन । 
</p>
<p>त्यासी जाहलिया अनन्य शरण । दे अगाध कोण हें न कळे 
वेदां ॥ ३२१ ॥ </p>
<p>न करितां सद्‍गुरुभक्ती । कदा नव्हे परमार्थप्राप्ती 
। </p>
<p>यालागीं सद्‍गुरुभक्ती । बोलिलीं ग्रंथीं शिष्यहितार्थ 
॥ ३२२ ॥ </p>
<p>यलागीं पूर्ण सद्‍गुरुपाशीं । अनन्य शरण होतां 
त्यासी । </p>
<p>तो सद्‍भावें निववी शिष्यासी । निजबोधेंसीं यथार्थ 
॥ ३२३ ॥ </p>
<p>सद्‍गुरुस्थितीचें निरूपण । राया सांगितलें संपूर्ण 
। </p>
<p>आतां शिष्याचे लक्षण । सावधान अवधारीं ॥ ३२४ ॥ </p>
<blockquote>
<p><br/></p>
<p>तत्र भागवतान्धर्मान्शिक्षेद्‍गुर्वात्मदैवतः । </p>
<p>अमाययानुवृत्त्या यैस्तुष्येदात्मात्मदो हरिः॥ २२ ॥ </p>
<p><br/></p>
</blockquote>

<p>वरीवरी दिसती सात्त्विक । भीतरीं विकल्पी शिष्य 
एक । </p>
<p>एक ते केवळ दांभिक । एक ज्ञानठक अतिधूर्त ॥ ३२५ ॥ 
</p>
<p>एक ते केवळ प्रतिष्ठाकाम । एकासी पूज्यतेचा संभ्रम 
। </p>
<p>एकासी जाणिवेचा आक्रम । एकाचे पोटीं भ्रम महासिद्धीचा 
॥ ३२६ ॥ </p>
<p>एक वाग्वादी वाजट । एका आवडे अतिशयेंसीं कर्मठ । 
</p>
<p>एक केवळ कर्मनिष्ठ । आम्ही ब्रह्मनिष्ठ अभिमानें 
॥ ३२७ ॥ </p>
<p>एका आवडे वायुधारण । एका आसनजाभिमान । </p>
<p>एकाचें संशयी मन । विश्वास पूर्ण दृढ नाहीं ॥ ३२८ 
॥ </p>
<p>एक आदरें उपदेशु घेती । मग होय नव्हे विकल्प चित्तीं 
। </p>
<p>ए‌इशा अनेक शिष्यपंक्ती । ते जाण निश्चितीं मायिक 
॥ ३२९ ॥ </p>
<p>आतां जे कां अमायिक । शोधितसत्त्वाचे सात्त्विक 
। </p>
<p>मुख्य परमार्था साधक । जे अवंचक सर्वस्वें ॥ ३३० 
॥ </p>
<p>जे गुरुचरणाचे अंकिले । जे गुरुवाक्या जीवें विकले 
। </p>
<p>सद्‍गुरूलागीं वहिलें । सर्वस्व आपुलें वोवाळिती 
॥ ३३१ ॥ </p>
<p>जो सद्‍गुरूच्या बोलावरी । जीविताची कुरवंडी करी 
। </p>
<p>जो गुरु‍आज्ञेबाहेरी । तिळभरी हों न शके ॥ ३३२ ॥ 
</p>
<p>सद्‍गुरुतें मनुष्यबुद्धी । पाहोंचि नेणे जो त्रिशुद्धी 
। </p>
<p>सेवेलागीं निरवधी । हर्षानंदीं तत्पर ॥ ३३३ ॥ </p>
<p>निजभावार्थें सादर । सेवलागीं अतितत्पर । </p>
<p>शरीर आठही प्रहर । अणुमात्र वंचिना ॥ ३३४ ॥ </p>
<p>उंच अथवा नीच काम । म्हणो नेणे मनोधर्म । </p>
<p>गौण करोनि नित्यकर्म । मानी उत्तमोत्तम गुरुसेवा 
॥ ३३५ ॥ </p>
<p>सेवेंलागीं निष्कपट । नित्य निजभावें चोखट । </p>
<p>जंव जंव सेवा पडे सदट । तंव तंव उद्‍भट उल्हासु ॥ 
३३६ ॥ </p>
<p>सच्छिष्य असच्छिष्य समुदावो । सद्‍गुरुसी सारिखेचि 
पहा वो । </p>
<p>ज्याचे हृदयीं जैसा भावो । तैसा पहा हो फळभोग ॥ ३३७ 
॥ </p>
<p>भावेषु विद्यते देवो । हा उपदेशीं मुख्य निर्वाहो 
। </p>
<p>आपुला आपणया भावो । फळभोग पहा हो भोगवी ॥ ३३८ ॥ </p>
<p>चुकवावया मृत्यूचा ठावो । जाणिवे आणितां निजभावो 
। </p>
<p>हिरण्यकशिपु नाडला पहा हो । संधी साधोनि देवो निर्दळी 
त्यासी ॥ ३३९ ॥ </p>
<p>तेथेंचि प्रल्हादाचा भावो । मज रक्षिता देवाधिदेवो 
। </p>
<p>त्यासी साक्षेपें मारितां रावो । मरणचि वावो भावार्थें 
केलें ॥ ३४० ॥ </p>
<p>परमार्थीं जें जाणपण । ते जाणावी नागवण । </p>
<p>यालागीं सद्‍भावें जो संपूर्ण । तो जन्ममरणछेदकु 
॥ ३४१ ॥ </p>
<p>मी शिष्यपरीक्षकु ज्ञाता । हे सद्‍गुरुसी नाही 
अहंता । </p>
<p>तेथें जैशी त्याची भावार्थता । तैशा थैशा अर्था 
तो पावे ॥ ३४२ ॥ </p>
<p>हें असो सच्छिष्याचा सद्‍भावो । राया अभिनव कैसा 
पहा हो । </p>
<p>गुरु ब्रह्म ऐक्यभावो । निजनिर्वाहो निष्टंक ॥ 
३४३ ॥ </p>
<p>माझा इंद्रियवृत्ती चाळिता । सद्‍गुरु निजात्मा 
मज‍आंतौता । </p>
<p>बाह्य सेवेलागीं सर्वथा । ब्रह्मूर्ति तत्त्वतां 
सद्‍गुरु मानी ॥ ३४४ ॥ </p>
<p>सद्‍गुरुचरणीं आपण । चित्त-वित्त-जीवितेंसीं पूर्ण 
। </p>
<p>करूनि घाली आत्मार्पण । सर्वस्वें संपूर्ण सर्वभावें 
॥ ३४५ ॥ </p>
<p>तेथें संतुष्टला स्वामी पूर्ण । तोही सर्वस्वें 
भुलोन । </p>
<p>आवडी निजांगें आपण । सेवका आधीन स्वामी होये । ३४६ 
॥ </p>
<p>आत्मार्पण करितां बळी । द्वारीं द्वारपाळ जाहला 
वनमाळी । </p>
<p>ऐसी भजनभावाची नवाळी । सेवकाजवळी स्वामी तिष्ठे 
॥ ३४७ ॥ </p>
<p>एवढी ये अगाध प्रीती । उत्तम भक्त स्वयें पावती । 
</p>
<p>भाळ्याभोळ्यां हेचि स्थिती । कैशा रीती आतुडे ॥ 
३४८ ॥ </p>
<p>याचिलागीं सद्‍गुरूपाशीं । शरण रिघावें सर्वस्वेंशीं 
</p>
<p>तो संतोषोनियां शिष्यासी । भजनधर्मासी उपदेशी ॥ 
३४९ ॥ </p>
<p>जेणें भजनें भगवंत । भजोनि जाहले उत्तम भक्त । </p>
<p>ते भागवतधर्म समस्त । शिकावे निश्चित सद्‍भावेंसीं 
॥ ३५० ॥ </p>
<p>मुख्य भागवतधर्मस्थिती । अवश्य करावी सत्संगती 
। </p>
<p>हेंचि सद्‍गुरु उपदेशिती । असत्संगतित्यागार्थ 
॥ ३५१ ॥ </p>
<blockquote>
<p><br/></p>
<p>सर्वतो मनसोऽसङ्गमादौ सङ्गं च साधुषु । </p>
<p>दयां मैत्रीं प्रश्रयं च भूतेष्वद्धा यथोचितम्‌ ॥ २३ ॥ </p>
<p><br/></p>
</blockquote>

<p>सर्वांपासोनि निःसंग । जरी मनीं होणें आहे चांग 
। </p>
<p>तैं अवश्य धरावा सत्संग । असत्संग त्यागावा ॥ ३५२ 
॥ </p>
<p>मुख्य असत्संग देहसंगती । त्याची समूळ करावी निवृत्ती 
। </p>
<p>जगीं दाटुगी सत्संगती । जाण निश्चिती नृपनाथा ॥ 
३५३ ॥ </p>
<p>तेथें दया मैत्री प्रश्रयो पूर्ण । मुख्यत्वें 
हें त्रिविध लक्षण । </p>
<p>अवश्य करावें आपण । सत्संग प्रमाण सहितासी ॥ ३५४ 
॥ </p>
<p>सांडोनिया थोरपण । साधूसी लीन हो‍आवें संपूर्ण 
। </p>
<p>सांडोनियां देहाभिमान । त्यासी लोटांगण घलावें 
॥ ३५५ ॥ </p>
<p>साधूपरता पूज्य पहा हो । जगीं नाहीन्‌ आन देवो । 
</p>
<p>संतपूजनें देवाधिदेवो । स्वयमेवो संतुष्टे ॥ ३५६ 
॥ </p>
<p>संतपदींचे रजःकण । शिरीं वंदावे श्रद्धेने पूर्ण 
। </p>
<p>संतांपुढें जाणपण । सर्वथा आपण न मिरववें ॥ ३५७ ॥ 
</p>
<p>देखोनि संतसमुदावो । अनन्यगती भगवद्‍भावो । </p>
<p>भगवभावें नम्र स्वभावो । प्रश्रयो पहा हो या नांव 
॥ ३५८ ॥ </p>
<p>नम्रता सेवितां सन्तचरण । येथें भूतदया वाढें पूर्ण 
। </p>
<p>हें दयेचें निजलक्षण । सावधान । अवधारीं ॥ ३५९ ॥ 
</p>
<p>भूतांसी कठिणपण । देखतां निघों पाहे प्राण । </p>
<p>मा स्वयें करील आपण । हें सर्वथा जाण स्वप्नीं न 
घडे ॥ ३६० ॥ </p>
<p>जेणें आपणासी होय दुःख । तें भूतांसी करीना निःशेख 
। </p>
<p>जेणें आपणासी होय सुख । तें आवश्यक करी दीना ॥ ३६१ 
॥ </p>
<p>सर्व भूतीं दया समान । कदा न बोले कठिणपण । </p>
<p>भूतांची पीडा निवारण । करोनि आपण शोपाय चिंती ॥ ३६२ 
॥ </p>
<p>जीवमात्रीं दुरुक्ती बोलतां । जिव्हेच्या घेवों 
पाहे जीविता । </p>
<p>भूतीं दुष्टपण चाळितां । समूळ निजचित्ता निर्दाळूं 
पाहे ॥ ३६३ ॥ </p>
<p>भूतांसी जेथ पीडा पावे । त्यातळी जीव भलूं धंवे । 
</p>
<p>जीवापरीस भूतें सर्वें । दयागौरवें पढियंतीं ॥ 
३६४ ॥ </p>
<p>ऐसें जें कारुण्य पूर्ण । त्या नांव दया संपूर्ण 
। </p>
<p>आतां मैत्रीवें लक्षण । असाधारण तें ऐका ॥ ३६५ ॥ 
</p>
<p>सर्व भूतांचे ठायीं । सुहृदावांचोनि दुजें नाहीं 
। </p>
<p>तरी न करितांचि मैत्री पाहीं । ठायींचे ठायीं अलोलिक 
॥ ३६६ ॥ </p>
<p>जे विषयवियोगें न विटे । नाना विकल्पीं न तुटे । 
</p>
<p>आलिया परम संकटें । मैत्री नेटेंपाटें सदा ग्राह्य 
॥ ३६७ ॥ </p>
<p>या नांव गा मित्रभावो । प्राण गेलिया न तुटे पहा 
हो । </p>
<p>देखतां कल्पांतकाळघावो । निजमित्रसमुदावो एकवटे 
कीं ॥ ३६८ ॥ </p>
<p>ऐसी आचरतां निजस्थिती । श्रद्धा उपजे सर्वां भूतीं 
। </p>
<p>त्या श्रद्धेची व्युत्पत्ती । यथनिगुती सांगेन 
॥ ३६९ ॥ </p>
<p>नवल श्रद्धेचें लक्षण । ब्रह्मा मुंगी समसमान । 
</p>
<p>तरी यथोचित विधान । सर्वथा जाण चुकेना ॥ ३७० ॥ </p>
<p>अर्घ्यपाद्यादि पूजन । सकळ दान आणि सन्मान । </p>
<p>हे श्रद्धा ब्रह्मणीं संपूर्ण । एकासी तें जाण अन्नमात्रचि 
॥ ३७१ ॥ </p>
<p>एका अन्न आच्छादन । एकासी ते कोरडे कण । </p>
<p>तृण आणि जीवन । एका पयःपान यथोचित ॥ ३७२ ॥ </p>
<p>जेणें ज्यासी सुख संपूर्ण । तें तें करी उचित श्रद्धें 
जाण । </p>
<p>अनुचित श्रद्धेचें विंदाण दुःखकारी संपूर्ण सर्वार्थीं 
॥ ३७३ ॥ </p>
<p>जेवीं ब्राह्मणा वाढिलें तृण । गा‍ईस वाढिलें मिष्टान्न 
। </p>
<p>श्वानासी बैसणें सिंहासन । साधूसी आसन थारोळा ॥ 
३७४ ॥ </p>
<p>व्याघ्रासी पडिल्या लंघन । त्यासी अर्पूं नये गोदान 
। </p>
<p>गाय गादल्या संपूर्ण । तैलाभ्यंजन करूं नये ॥ ३७५ 
॥ </p>
<p>हो कां देह इंद्रियें जरी एकें । तरी जिव्हाकर्म 
नव्हे नाकें । </p>
<p>तेवीं एक भूतात्मा भूतवेखें उचितोन्मुखें यजावा 
॥ ३७६ ॥ </p>
<p>करितां यथोचित अर्पण । जरी क्रिया दिसे भिन्न भिन्न 
। </p>
<p>तरी अंतरश्रद्धा अभिन्न । हें मुख्य लक्षण भागवतधर्मीं 
॥ ३७७ ॥ </p>
<p>भूतीं भूतात्मा अभिन्नस्थिती । दया मैत्री साधूंची 
भक्ती । </p>
<p>हेच आतुडे कैशा रीतीं । प्रबुद्ध तदर्थीं उपाव सांगे 
॥ ३७८ ॥ </p>
<p>तेचि नव श्लोकीं श्लोकोक्ती । समूळ भगवतधर्मस्थिती 
। </p>
<p>प्रबुद्ध सांगे रायाप्रती । साधकां निजप्राप्ती 
साधावया ॥ ३७९ ॥ </p>
<blockquote>
<p><br/></p>
<p>शौचं तपस्तितिक्षां च मौनं स्वाध्यायमार्जवम्‌ । </p>
<p>ब्रह्मचर्यमहिंसां च समत्वं द्वन्द्वसंज्ञयोः ॥ २४ ॥ </p>
<p><br/></p>
</blockquote>

<p>मुख्य सधावया परमार्थ । अवश्य पाहिजे गा शिचिता । </p>
<p>शुचित्वावांचोनि तत्त्वता । न लाभे हाता निजस्वार्थु 
॥ ३८० ॥ </p>
<p>यालागीं गा नृपनाथा । शुद्ध शौचाची आ‍इक कथा । </p>
<p>आंतर मळ न क्षाळितां न लाभे हाता बाह्यशुद्धी ॥ ३८१ 
॥ </p>
<p>मन मळिण वासनामळें । तें न करितां सोंवळें । </p>
<p>बाह्य पवित्रता अहंबळें । तें जाण आंधळें न्याहाळी 
जैसें ॥ ३८२ ॥ </p>
<p>सोनें जेवीं पुटीं पडे । मळ तुटे वाणीं चढे । </p>
<p>तेवीं गुरुसेवा जडत्व मोडे । चित्तशुद्धी जोडे 
निर्दुष्ट ॥ ३८४ ॥ </p>
<p>आरशासी सहाणीं तोडिजे । तेणें स्वमुखा शुद्धत्व 
जोडिजे । </p>
<p>तेवीं चित्तशुद्धी उघडिजे । सहजीं सहजें निजशुद्धी 
॥ ३८५ ॥ </p>
<p>लोहें परिसु झांकिजे । तंव लोहत्वा मुकिजे । </p>
<p>तेवीं अंतरशुद्धीनें कीजे । महा निर्बुजे स्थूळबुद्धि 
॥ ३८६ ॥ </p>
<p>सूर्यासन्मुख सूर्यकांत । जाहलिया शुद्धत्वें 
होय दीप्त । </p>
<p>तेप्रभा बाह्य प्रकाशत । अग्निहोत्रार्थ महायागा 
॥ ३८७ ॥ </p>
<p>तेवीं गुरुवक्यें अंतरशुद्धता । सबाह्य आली शुचिता 
। </p>
<p>हे न करिती जे पवित्रता । ते जाण तत्त्वतां अतिभंडिमा 
॥ ३८८ ॥ </p>
<p>अल्प जळ शौचाप्रती । तेणें हात करकटले ठाती । </p>
<p>शेवटीं गिरबडे बृहती । तेवीं विकल्पी होती अपवित्र 
॥ ३८९ ॥ </p>
<p>भरलें काळकूट जीवीं । वरी टवटव अतिवरवी । </p>
<p>तें इंद्रावण कोणीही न सेवी । अंतरस्वभावीं अतिमळिण 
॥ ३९० ॥ </p>
<p>तीर्थीं धुतला रजकराजु । तो काय हो‍ईल शुद्ध द्विजु 
। </p>
<p>नटें भेतला राजध्वजु । तो नव्हे पूज्यु बाह्यक्रियावशें 
॥ ३९१ ॥ </p>
<p>सुंदरी सुकुमार साजिरी । वोठीं कुष्ठता तिळभरी 
। </p>
<p>जाहलिया तीतें कोणी न वरी । वरीवरी बरी दिसतांही 
॥ ३९२ ॥ </p>
<p>नागवी माथा मोत्यांची जाळी । शिंबरी सुपाणीदाणा 
ल्याली । </p>
<p>तेवीं बाह्य पवित्रता दाविली । ते ते केली निजभंडिमा 
॥ ३९३ ॥ </p>
<p>दहें माखला वायसु । तो काय हो‍ईल राजहंसु । </p>
<p>दहीं म्हणोनि मथितां कापुसु । तृप्ती नव्हे उपहासु 
जगीं प्रगटे ॥ ३९४ ॥ </p>
<p>तेवीं अंतरीं विकल्पु असतां । बाह्य जे जे पवित्रता 
। </p>
<p>ते ते क्रिया नृपनाथा । जाण तत्त्वतां अतिभंडिमा 
॥ ३९५ ॥ </p>
<p>अंतर क्षाळिलें गुरुप्रतीतीं । बाह्य क्षाळिलें 
शास्त्रयुक्तीं । </p>
<p>ऐसें शुचित्व निजनिश्चितीं अद्वैत स्थिती तेथें 
नांदे ॥ ३९६ ॥ </p>
<p>अंतरी शुचित्व पूर्ण वसे । तें बाह्यकर्मीं स्वयें 
प्रकाशे । </p>
<p>तें शुचित्वचि अनायासें परमार्थदशे प्रकाशी ॥ ३९७ 
॥ </p>
<p>ईश्वरभावाचें निजवर्म । ज्याचे पोटीं रिघालें सप्रेम 
। </p>
<p>त्याचें कर्मचि होय ब्रह्म । त्या देहभ्रम बाधिना 
॥ ३९८ ॥ </p>
<p>या नम शुचिष्मता । सत्य जाण गा नृपनाथा । </p>
<p>तपाचीही स्थिती आतां ऐक तत्त्वतां सांगेन ॥ ३९९ 
॥ </p>
<p>शरीरशोषणा नांव तप । तें प्रारब्ध-भोगानुरूप । </p>
<p>हृदयीं वाहणें कृष्णस्वरूप । तो शुद्ध साक्षेप 
तपाचा ॥ ४०० ॥ </p>
<p>जेवीं धूरसूनि दिठी । शूर रणामाजीं उठी । </p>
<p>तेवीं ईश्वर धरोनि पोटीं । वर्ते तो सृष्टीं तपिया 
शुद्ध ॥ ४०१ ॥ </p>
<p>हेंचि तपाचें निजस्वरूप । याचि नांव शुद्ध तप । </p>
<p>यावरतें न चढे रूप । व्यर्थ वाग्जल्प कां करावे ॥ 
४०२ ॥ </p>
<p>द्वंद्वसहिष्णुता मुमुक्षा । या नांव म्हणिजे तितिक्षा 
। </p>
<p>तेही आणावया लक्षा । नृपाध्यक्षा अवधारीं ॥ ४०३ 
॥ </p>
<p>सुखदुःख उभय भोग । दोंमाजीं अखंड आपुलें अंग । </p>
<p>जेवीं चितींची वाघीण आणि वाघ । दोहींमाजीं साङ्‍ग 
निजत्वें भिंती ॥ ४०४ ॥ </p>
<p>जेवीं दावाग्नी कां उन्हाळे । आकाश जैसें न पोळें 
। </p>
<p>असोनि त्यांचेनि मेळें । त्यांवेगळें अलिप्त ॥ 
४०५ ॥ </p>
<p>शीतळ जळ कां हींव पडे । पृथ्वी निजक्षमा न कांकुडे 
। </p>
<p>तेवी निजस्वरूपसुरवाडें द्वंद्वा नातुडे निजसाधु 
॥ ४०६ ॥ </p>
<p>शरीर जरी हिंवे कांपे । तेणें देह कांपे साधु न कांपे 
। </p>
<p>शरीर अति‍उष्णें तापे । परी साधु न तापे देहतापामाजीं 
॥ ४०७ ॥ </p>
<p>सुख देखोनि दिठी । ज्या गोडिया घाली मिठी । </p>
<p>दुःखही त्याचि आवडि घोंटी । द्वंद्वसहिष्णुता मोठी 
या नांव राया ॥ ४०८ ॥ </p>
<p>गोफणगुंडा सन्मुख । लागतां अवश्य उठे दुःख । </p>
<p>तोच सुवर्णाचा जाहलिया देख । दुःख लोपोनि सुख अनिवार 
वाढे ॥ ४०९ ॥ </p>
<p>सुखदुःखप्रकाशक । निजवस्तु असे एक । </p>
<p>त्या एकात्मता देख । द्वंद्वें साधक सुखें साहती 
॥ ४१० ॥ </p>
<p>तेवीं द्वंद्वाचें जाणपण । जाणवीता असे जें ज्ञान 
। </p>
<p>तेंजाणितल्या आपण । द्वंद्वें संपूर्ण निर्द्वंद्वें 
होती ॥ ११ ॥ </p>
<p>रस‍उसीं कठिणपण । त्यामाजीं गोडी अखंड पूर्ण । </p>
<p>तेवीं द्वंद्वामाजीं वस्तु चिद्‍घन । अखंडदंडायमान 
स्वयें देखे ॥ १२ ॥ </p>
<p>ऐशी हे अखंडता । जंव न ये साधकाचे हाता । </p>
<p>तंव द्वंद्वाची सहनता । नव्हे नृपनाथा निश्चयेंसीं 
॥ १३ ॥ </p>
<p>या नांव द्वंद्वसहन । निजनिश्चयें जाण पूर्ण । </p>
<p>आतां मौनाचें लक्षण । सवधान अवधारीं ॥ १४ ॥ </p>
<p>वाग्वादु करावा जनीं । तैं दृढ व्हावें देहाभिमानी 
। </p>
<p>सांडविला तो सद्‍गुरूंनी । निःशेष धो‍उनी शब्देंसीं 
॥ १५ ॥ </p>
<p>सद्‍गुरुवचन पडतां कानीं । स्तुति निंदा मिळोनि 
दोन्ही । </p>
<p>बोल बोलणें निरसुनी । हृदयभुवनीं परिपक्कलें ॥ 
१६ ॥ </p>
<p>तेव्हां ज्याचे बोलावे अवगुण । तेथें दिसे हृदयस्थ 
आपण । </p>
<p>यालागीं बोलतां पैशुन्य । पडे मौन गुरुवाक्यें 
॥ १७ ॥ </p>
<p>गुण देखोनियां स्तवन । करितां पडे दृढ मौन । </p>
<p>मीचि स्तव्य स्तविता स्तवन । मज म्यान्‌ वानितां 
पूर्ण मूर्खत्व माझें ॥ १८ ॥ </p>
<p>निजात्मा निःशेष नसे । ऐसा रिता ठाव न दिसे । </p>
<p>तेथें जें जें कांहीं दिसे । तें आत्मप्रकाशें सदोदित 
॥ १९ ॥ </p>
<p>ऐशी सद्‍गुरूंनि दाखविली युक्ती । ती विश्वासें 
स्थिरवली चित्तीं । </p>
<p>यालागीं निंदा आणि स्तुती । वाचेप्रती बोलेना ॥ 
२० ॥ </p>
<p>संवाद करावा निजस्वार्थी । तंव सद्‍गुरूच्या वचनोक्तीं 
। </p>
<p>खुंटल्या वेदशास्त्रांच्या युक्ती । त्यावरी स्थिती 
चढेना ॥ २१ ॥ </p>
<p>एवं स्तुति निंदा वाग्वाद । करितां खुंटला संवाद 
। </p>
<p>महामौनें अतिशुद्ध । परमानंद सधकां ॥ २२ ॥ </p>
<p>ऐसें साधावया दृढ मौन । सद्‍गुरु शिकवी वेदाध्ययन 
। </p>
<p>उपनिषदर्थ विवंचून । पढवी संपूर्ण अर्थावबोधें 
॥ २३ ॥ </p>
<p>अथव अतिशयें दृढ मौन । श्रीरामकृष्णनामस्मरण । 
</p>
<p>अखंड नमें गर्जतां पूर्ण । वेदार्थ जाण तिष्ठती 
पुढें ॥ २४ ॥ </p>
<p>नित्य रामनाम गर्जे वाणी । त्या तीर्थें येती लोटांगणीं 
। </p>
<p>सुरवर लागती चरणीं । यम पायवणी स्वयें वंदी ॥ २५ 
॥ </p>
<p>रामनामाचें जें स्मरण । या नांव गा महामौन । </p>
<p>वेदें नाम स्तविलें पूर्ण । शुद्ध अध्ययन हरिनाम 
॥ २६ ॥ </p>
<p>वेदु अथवा नामस्मरण । या नांव गा स्वाध्यावो जाण 
। </p>
<p>आतां आर्जवाचें लक्षण । ऐकें संपूर्ण महाराजा ॥ 
२७ ॥ </p>
<p>आतां आर्जव तें ऐसें । सर्वा जीवां जीवन जैसें । 
</p>
<p>कां तंतु जैसा निजविलासें । अवोधें असे पटामाजीं 
॥ २८ ॥ </p>
<p>सखरेचें इंद्रावण । केलिया न वचे गोडपण । </p>
<p>तैसें विषमांही जीवां जाण । आर्जवें पूर्ण रंजवी 
स्वभावें ॥ २९ ॥ </p>
<p>वक्र चंद्राची चंद्रिका । परी अमृत वक्र नव्हे देखा 
। </p>
<p>तैसें देखोनि विषमां लोकां । मनोवृत्ति देख पालटेना 
॥ ३० ॥ </p>
<p>निपराद न देखे कोणासी । जिवलग सोयरा सर्वांशीं । 
</p>
<p>वोळखी जीवमात्रांशीं । जैशी तैशी जुनाट ॥ ३१ ॥ </p>
<p>न्यहा संतप्ता आधार देत । वरूनि घणघाय घेत । </p>
<p>सांडस घायातळीं सूत । तें आघवेंचि आप्त लोहत्वें 
लोहा ॥ ३२ ॥ </p>
<p>यापरी जयसी आप्त सर्व । ऐसा जो कां निजस्वभाव । </p>
<p>तया नांव गा आर्जव । अति‍अपूर्व गुरुदीक्षा ॥ ३३ 
॥ </p>
<p>असुर सुर नर ऋषीश्वर । मदनें केले निजकिंकर । </p>
<p>कंदर्पाचा मार थोर । अतिदुर्धर अनंगु ॥ ३४ ॥ </p>
<p>अंतरीं कामचें दृढ ठाणें । वरीवरी दऽन्त चावूनि 
सहणें । </p>
<p>त्याचें मनचि निष्काम न म्हणे । चाळवणें लौकिकु 
॥ ३५ ॥ </p>
<p>तैसी नव्हे सद्‍गुरुची युक्ती । कमाची पालटे कामनावृत्ती 
। </p>
<p>अभंग ब्रह्मचर्यस्थिती । शिष्यांप्रती उपदेशी 
॥ ३६ ॥ </p>
<p>कंदर्परणिवेस्त्रीपुरुष । तेथें गुरुदीक्षा अलोलिक 
। </p>
<p>मिथ्या स्त्रीपुरुष मा‌इक । विषयसुख भ्रम मात्र 
॥ ३७ ॥ </p>
<p>आनंदाचें उपस्थ एकायतन । हें काय मिथ्या वचन । </p>
<p>ते अर्थीं पूण वेदज्ञ । वेदविवंचन दाविती ऐसें ॥ 
३८ ॥ </p>
<p>पुसतां साखरेची गोडी कैशी । तो स्वादु न ये सांगावयासी 
। </p>
<p>तेथें चाखो देत्ती अणुमात्रेंशीं । तेचि गोडपण 
रशीं जाणती जाण ॥ ३९ ॥ </p>
<p>तेवीं परमानंदसुखप्रप्ती । उपस्थद्वारा नर चाखिती 
। </p>
<p>आनंद एकायतनस्थिती । बोलिली उपस्थीं या हेतु वेदें 
॥ ४० ॥ </p>
<p>त्या उपस्थसुखाची नित्यस्थिती संभोगेंवीण जे वाढविती 
। </p>
<p>तेथ मिथ्या स्त्रीपुरुषव्यक्ती । सहजें होती सज्ञान 
॥ ४१ ॥ </p>
<p>चाखिली गोडी तेचि सखर । परमानंद मैथुनमात्र । </p>
<p>मानूनियां मैथुनपर । जाहले पामर विषयांधा ॥ ४२ ॥ 
</p>
<p>पु‌अस्थीं परमानंदगोडी । यालागीं स्त्रीकामाची 
अतिवोढी । </p>
<p>सद सोसिजे महामूढीं । ताडतोडी जीविताच्या ॥ ४३ ॥ 
</p>
<p>साखरेचें केलें नारियेळ । तेथ त्वचा गर्भ साखरचि 
केवळ । </p>
<p>तेवीं विषयद्वारा सुखकल्लोळ । उठती सकळ परमानंदें 
॥ ४४ ॥ </p>
<p>नाना पक्वान्नपरवडी । गुळाच्या गोडीनें ते चवी 
गाढी । </p>
<p>तेवीं विषयाची जे जे आवडी । ते ते गोडी निजानंदें 
॥ ४५ ॥ </p>
<p>हें नेणोनि मुळींची निजगोडी । सोशिती विषयंच्या 
अतिवोढी । </p>
<p>बाप सद्‍गुरुकृपा गाढी । विषयांची आवडी एकत्वा 
आणी ॥ ४६ ॥ </p>
<p>यलागीं विषयांची अस्था । न चढे सच्छिष्यचे माथां 
। </p>
<p>स्त्रीबोगाची आसक्तता । मिथ्या तत्त्वतां गुरुवाक्यनिष्ठा 
॥ ४७ ॥ </p>
<p>हा आत्मा हे आत्मी पाहीं । ऐसें मिथुन मुळीं नाहीं 
। </p>
<p>तें निजमूळ पादितां ठयीं । ब्रह्मचर्य पाहीं अभंग 
॥ ४९ ॥ </p>
<p>आतां अहिंसेची स्थिती । ऐकें राया चक्रवर्ती । </p>
<p>भंव‍ई उचलणें नाहीं भूतीं । स्वप्न-सुषुप्ती-जागतां 
॥ ५० ॥ </p>
<p>पावो सादळतां देख । झणीं पृथ्वी पावेल दुःख । </p>
<p>या काकुळती आवश्यक । पा‍उलें अलोलिक हळुवार ठेवी 
॥ ५१ ॥ </p>
<p>आकाश दचकेल देख । यलागीं नेदी सैरा हांक । </p>
<p>वाचा परिपक्व पीयुख । वचनें परम सुख सर्वांसी देतु 
॥ ५२ ॥ </p>
<p>त्याचा शब्दु जैं गगनीं भरे । तेणें शब्दानंदचमत्कारें 
। </p>
<p>गगनचि निजसुखें भरें । येणें सुखोद्‍गा वचनोक्ती 
॥ ५३ ॥ </p>
<p>जळामाजीं घलितां उडी । झणीं उदक दडपे बुडीं । </p>
<p>तरंगन्यायें देणें बुडी । जीवनाची दुथडी न हेलावतां 
॥ ५४ ॥ </p>
<p>त्यासी जळीं होतां निमग्न । जळाचा तापु शमे सन्पूर्ण 
। </p>
<p>यपरी करी स्नान । जीवना जीवन निववितु ॥ ५५ ॥ </p>
<p>झणीं दुःख पावेल वारा । म्हणौनि श्वसु न घाली सैरा 
। </p>
<p>नेमूनि प्राणसंचारा । निजशरीरा वागवी ॥ ५६ ॥ </p>
<p>निजदेहा करावया घातु । सर्वथा जेवीं नुचले जातु 
। </p>
<p>तेवीं भूतावरी निघातु । ज्याच्या पोटांतु उपजेना 
॥ ५७ ॥ </p>
<p>अत्यंत न्याहारें पाहतां । वचकु पडेल प्राण्यांच्या 
चित्ता । </p>
<p>यालागीं बह्यदृष्टीं क्रूरता । न पाहे भूतां भूतभवें 
॥ ५८ ॥ </p>
<p>रोम रगडतील संपूर्ण । यालागीं न करी अंगमर्दन । </p>
<p>एवं स्वदेहाचें देहपण । भूतहिंसाभेण अहंत्व नाणी 
॥ ५९ ॥ </p>
<p>भूतां देतां दुःखलेशु । भूतीं दुखवेल भूतेशु । </p>
<p>ऐसा ज्याचा दृढ विश्वासु । तेथ रहिवासु अहिंसेचा 
॥ ६० ॥ </p>
<p>कायिक-वाचिक-मानसिक । भूतां उपजे त्रिविध दुःख । 
</p>
<p>तें जेथें निमालें निःशेख । अहिंसा देख ते ठायीं 
॥ ६१ ॥ </p>
<p>या नांव गा शुद्ध अहिंस । सत्य जाण नृपवरेशा । </p>
<p>आतां द्वंद्वसाम्याची दशा । आ‍इक क्षितीशा सांगेन 
॥ ६२ ॥ </p>
<p>सुख दुःख अदृष्टाधीन । तें अदृष्ट देहाचे माथं पूर्ण 
। </p>
<p>ऐसें जाणोनि आपण । निर्द्वंद्व संपूर्ण सद्‍गुरुवाक्यें 
॥ ६३ ॥ </p>
<p>अदृष्टें देह सुखदुःख भोगी । मूर्ख तेथ रागी विरागी 
। </p>
<p>शिश्यु लागों नेदी निजांगीं । गुरुवाक्यरंगीं रंगला 
। ६४ ॥ </p>
<p>देहींचेनि सुखें सुखावतां । सवेंचि दुःख चढे माथां 
। </p>
<p>हें गुरूनें जाणोनि तत्त्वतां देह‍अहंता सांडविली 
॥ ६५ ॥ </p>
<p>निरभिमान्यच्या अंगीं । दुःख नुरेचि दुःखनियोगीं 
। </p>
<p>सुख नुरेचि सुखसंभोगीं । तो उभयभगीं अलिप्त ॥ ६६ 
॥ </p>
<p>छाया उष्णामाजी तापली । ते छाया छायेंचि निवाली 
। </p>
<p>तेवीं सुखदुःखें मिथ्या जाहलीं । स्थिति सुखावली 
यथनुलाभें ॥ ६ ॥ </p>
<p>अदृष्टें देही वर्तां देख । बाधूं न श‌ए सुखासुख 
। </p>
<p>हें गुरुगम्य अलोलिक । शिष्य विश्वासिक पावती ॥ 
६८ ॥ </p>
<p>विश्वसेंवीण सर्वथा । गुरुगम्य नये हाता । </p>
<p>गुरुगम्येंवीण तत्त्वतां । द्वंद्वसमता कद न घडे 
॥ ६९ ॥ </p>
<p>देहीं दृढता जंव मीपण । तंव तंव द्वंद्वबाधा दारुण 
। </p>
<p>जे गुरुवाक्यें निरभिमान । त्यांसी द्वंद्वें जाण 
अतिमिथ्या ॥ ७० ॥ </p>
<p>स्वप्नींचें दरिद्र-समर्थता । तेवीं दोनी मिथ्या 
जागृता । </p>
<p>तेवीं द्वंद्वबाधेची वार्ता । न बाधे गुरुभक्तां 
अपरोक्षबोधें ॥ ७१ ॥ </p>
<p>लेंकुरांच्या खेळापाशीं । पारणें तैशी एकादशी । 
</p>
<p>द्वंद्वाची दशा तैशी । गुरुवाक्यासरिसी समूळ उडे 
॥ ७२ ॥ </p>
<p>जेवीं चंदनाचिया द्रुतीं । आरीबोरी चंदन होती । 
</p>
<p>तेवीं गुरुवाक्यप्रतीती । सकळ द्वंदेवें येती निजसाम्या 
॥ ७३ ॥ </p>
<p>चंदनासभोंवतीं झाडें । तींही कोरडीं लांकडें । 
</p>
<p>देवद्विजांचे मस्तकी चढे । भाग्य एवढें सत्संगी 
॥ ७४ ॥ </p>
<p>सद्‍गुरु तोचि सत्संगती । तत्संगें शिष्य पलटती 
। </p>
<p>स्वयें ब्रह्मरूप होती । तेव्हां द्वंदें येतीं 
निर्द्वंद्वा ॥ ७५ ॥ </p>
<p>एवं गुरुवाक्यीं विश्वासतां । द्वंद्वसाम्य चढे 
हाता । </p>
<p>तें गुरुवाक्यही तत्त्वतां ऐक आतां सांगेन ॥ ७६ 
॥ </p>
<blockquote>
<p><br/></p>
<p>सर्वत्रात्मेश्वरान्वीक्षां कैवल्यमनिकेतताम्‌ । </p>
<p>विविक्तचीरवसनं सन्तोषं येन केनचित्‌ ॥ २५ ॥ </p>
<p><br/></p>
</blockquote>
<p>सद्‍गुरुवचनविश्वासें । मानीं सर्वत्र परमात्मा 
ऐसें । </p>
<p>तेचि निजबुद्धी निश्चयवशें । निजमानसें विवंची 
॥ ७७ ॥ </p>
<p>मजमाजीं परमात्मा वसे । तेणें स्थूळदेहो वर्ततसे 
। </p>
<p>त्याचेनि पूर्ण चित्प्रकाशें । जग भसे जगद्रूपें 
॥ ७८ ॥ </p>
<p>तेणें निजात्मप्रकाशें माझें दृष्टीसी दृश्य दिसे 
। </p>
<p>दृश्यद्रष्ट्टदर्शनविलासें विलसतसे परमात्मा 
॥ ७९ ॥ </p>
<p>दृश्य दृश्यपणें जें जें उठीं । तें तें निजात्मता 
पाठींपोटीं । </p>
<p>तेणें अन्वयें देवो देखे दृष्टी । आझाळबाहाळ सृष्टि 
दुमदुमित ॥ ८० ॥ </p>
<p>तेव्हां जें जें देखे भूताकृती । तेथ परमात्मा ये 
प्रतीती । </p>
<p>मी नियंता ईश्वर त्रिजगतीं । हेही स्फुर्तीं स्फुरों 
लागे ॥ ८१ ॥ </p>
<p>जग वर्ते माझिया सत्ता । मी कळिकाळाचा नियन्ता । 
</p>
<p>मी उत्पत्ति-स्थिति-प्रलयकर्ता । हे मूळ अहंता स्वभावें 
स्फुरे ॥ ८२ ॥ </p>
<p>येणें पूर्वान्वयें जंव पाहे । तंव सर्वीं सर्व 
मीचि आहें </p>
<p>तें पाहतें पाहणें पाहोन्‌ ठाये । तेथें अहं जाये 
विरोनि ॥ ८३ ॥ </p>
<p>तेथें परब्रह्मैक प्रसिद्ध । कोंदला ठाके सच्चिदानंद 
। </p>
<p>ऐसा गुरुवाक्यें प्रबोध । शिष्य अतिशुद्ध पावती 
॥ ८४ ॥ </p>
<p>तेव्हां वैकुंठीं देवो आहे । हें बोलणें त्या आहाचि 
होये । </p>
<p>क्षीरसागरीं देवो राहे । हें ऐकतांचि पाहें अनिवार 
हांसे ॥ ८५ ॥ </p>
<p>देवांवाचोनि तत्त्वता । तिळभरी ठावो नाहीं रिता 
। </p>
<p>त्यातें एकदेशीं नेमितां । न मने वस्तुतां सच्छिष्यासी 
॥ ८६ ॥ </p>
<p>वैकुंठ आणी क्षीराब्धी । ज्याचेनि प्रकाशे ज्यामधीं 
। </p>
<p>तो वैकुंठवासी अथवा क्षीराब्धीं । हे बोल सोपाधी 
शबलत्वाचे ॥ ८७ ॥ </p>
<p>जेथ सर्वीं सव परमात्मा । तेथे एकदेशी न सरे महिमा 
। </p>
<p>तो पूर्णब्रह्म अनाश्रमा । वैकुंठादि आश्रमा वश 
नव्हे ॥ ८८ ॥ </p>
<p>अखंडातें आवाहन । अधिष्ठानातें आसन । </p>
<p>सर्वगता सिंहासन कल्पिती स्थान निजकल्पना ॥ ८९ 
॥ </p>
<p>तेही कल्पिती निजवृत्ती । जे ब्रह्मरूप नित्य पाहती 
। </p>
<p>त्यांची परब्रह्मस्थिती । कद कल्पांतीन्‌ भंगेना 
॥ ९० ॥ </p>
<p>ऐशी परब्रह्म‍आवाप्ती । साधकीं पावावया निश्चितीं 
। </p>
<p>नित्य वसावें एकांतीं द्वैताची स्फुर्ती त्यागोनी 
॥ ९१ ॥ </p>
<p>साधितां परमार्थनिधान । साधकां आडवी वस्त्र‍अन्न 
</p>
<p>निमोली वल्कलें परिधान । कां त्यागिलीं अतिजीर्ण 
वस्त्रें घ्यावीं ॥ ९२ ॥ </p>
<p>शाकफलमूलकंदभोजन । येणें करावें जठरतर्पण । </p>
<p>सांडूनि परमार्थ साधन । जोडावय अन्नधन न वचावें 
कदा ॥ ९३ ॥ </p>
<p>चौपालवीं बांधोनि करीं भीक मागावी दारोदारीं । 
</p>
<p>परी अन्न आच्छादनावरी । आयुष्य तिळभरी न वेंचावें 
॥ ९४ ॥ </p>
<p>मेळवावया अन्न आच्छादन । न शिणती साधक सज्ञान । </p>
<p>देह अदृष्टाधीन । तें सहजें जाण प्रतिपाळी ॥ ९५ ॥ 
</p>
<p>स्वयें शिणतां अहोराती । अदृष्टावेगळी अणुभरी प्राप्ती 
। </p>
<p>कदा न चढे कोणाचे हातीं । हें साधक जाणती सज्ञान 
॥ ९६ ॥ </p>
<p>यलगीं अदृष्टें जें प्राप्त । तेणें निर्वाहेन्‌ 
सदा निश्चिंत । </p>
<p>साधक परमार्थ साधित । संतोषयुक्त गुरुवाक्यें ॥ 
९७ ॥ </p>
<p>देह अदृष्टपरवडी । होती सुखदुःख घडामोडी । </p>
<p>साधकां संतोषु चढोवढी । गुरुवाक्यसुख गोडी दृढ 
लागली ॥ ९८ ॥ </p>
<p>जैसें देहाचे प्रक्तन । तैसें होय अशन वसन । </p>
<p>परी गुरुवाक्यलुख सांडून । देहावरी मन ममत्वें 
न ये ॥ ९९ ॥ </p>
<p>यांचेवीण यथाकाळें यदृच्छया जें जें मिळे । </p>
<p>तें तें सेवी सकळ मंग्ळें गुरुवाक्यमेळें स्वनंदें 
॥ ५०० ॥ </p>
<p>शरीरनिर्वाहाविखीं । कोठें कांहीं नाभिलाखी । </p>
<p>जें जें मिळे तेणेंचि सुखी । निजात्मतोखीं संतुष्ट 
॥ ५०१ ॥ </p>
<p>प्रारब्धें सुखदुःख भोगितां । संतोष साधकांच्या 
चित्ता । </p>
<p>हें गुरुवाक्यें विश्वासतां । चढे हाता शिष्याच्या 
॥ ५०२ ॥ </p>
<p>त्याच्या दृढ विश्वासासीं । भगवतशास्त्र गुरुपाशीं 
। </p>
<p>अभ्यासावें आदरेंसीं । दृढ-निश्चयेंसीं प्रबोधक 
॥ ५०३ ॥ </p>
<blockquote>
<p><br/></p>
<p>श्रद्धां भागवते शास्त्रेऽनिन्दामन्यत्र चापि हि । </p>
<p>मनोवाक्कर्मदण्डं च सत्यं शमदमावपि ॥ २६ ॥ </p>
<p><br/></p>
</blockquote>

<p>सगुण अथवा निर्गु‌अण ।जेथ भगवत्स्वरूपवर्णन । </p>
<p>कं भग्वंत बोलिला आपण । अथवा भगवद्‍गुणकीर्ति जेथें 
॥५०४ ॥ </p>
<p>तें तें राया शास्त्र जाण । आवडे जैसें जीवुप्रण 
। </p>
<p>विशेषेंसीन्‌ ज्ञान कथन । सप्रेम पूर्ण पढियंतें 
॥ ५०५ ॥ </p>
<p>गुरुमुखें ज्ञानकथा गोड । तेणें श्रीभागवतीं श्राद्धा 
दृढ । </p>
<p>श्रवणें पुरे जीवाचें कोड । वोसरे चाड विषयांची 
॥ ५०६ ॥ </p>
<p>जीवीं नाहीं विषयकौतुकें तरी विषय आवश्यक । </p>
<p>साधकां होती बाधक । तेणें आत्यंतिक अनुतापु ॥ ५०७ 
॥ </p>
<p>अनिवार विषयावस्था । त्यागिली न वचे निजसत्ता । 
</p>
<p>तेणें मुमुक्षूच्या चित्ता । अत्यंत व्यथा अनुतापें 
॥ ५०८ ॥ </p>
<p>नसतां विषयांची अतिप्रीति । स्वतां नव्हे विषयनिवृत्ति 
। </p>
<p>ऐशिया साधकांप्रती । निर्णीत शास्त्रार्थीं नेमिला 
नेमु ॥ ५०९ ॥ </p>
<p>नाहीं विषयांची आसक्ति । ना नव्हे विषयनिवृत्ति 
। </p>
<p>ऐशी जे कां साधकस्थिति । नेमू त्याप्रती शास्त्रें 
केली ॥ ५१० ॥ </p>
<p>जो कां केवळ विषयासक्त । तो कदा न मानी शास्त्रार्थ 
। </p>
<p>कां जो झाला जीवन्मुक्त । तोही शास्त्रार्थ मानूनि 
न मानी ॥ ५११ ॥ </p>
<p>जैसी मृगजळाची भसे स्थिति । तैसे विषय मुक्तांप्रती 
। </p>
<p>त्या विषयांचिये निवृत्ती ं कोणते शास्त्रार्थीं 
मानावा नेमु ॥ ५१२ ॥ </p>
<p>एवं अत्यासक्त अतिविरक्त । त्यंसी नेमु न चले येथ 
। </p>
<p>मुमुक्षूंसीच शास्त्रार्थ । नेमी निश्चित निजनेमे 
॥ ५१३ ॥ </p>
<p>तेथ गुरुशिष्यसंवाद । करितां ज्ञानार्थबोध । </p>
<p>ते बोधीन्‌ बाधी विषयबाध । तत्तागीं प्रसिद्ध शास्त्रार्थनेमु 
॥ ५१४ ॥ </p>
<p>मनसा-वाचा-कर्मावरोधु । येणें विषयंचा त्रिविध 
बाधु । </p>
<p>त्या तिहींसही त्रिविधु । शास्त्रें अतिशुद्धु 
नेमिला नेमु ॥ ५१५ ॥ </p>
<p>पूर्वश्लोकोत्तरार्धम्‌ - मनोवाक्कर्मदण्डं च 
सत्यं शमदमावपि ॥</p>
<p>मनासी नेमु उपशमाचा । इंद्रियां नेमु तो दमाचा । 
</p>
<p>सत्यें नेमिलीं वाचा । तिहींसही तिहींचा निजनेमु 
॥ ५१६ ॥ </p>
<p>विषयकाम गज दारुण । अहंमदें उन्मत्त पूर्ण । </p>
<p>देहतारुण्यें अतिघूर्ण । तोडी बंधन विधीचें ॥ ५१७ 
॥ </p>
<p>रवंदी सुहृद राजा गुरु । सोंडां कवळी स्वर्गशिखरु 
। </p>
<p>नरकनदीमाजीं अपारु । अतिदुस्तरु बुड्या देत ॥ ५१८ 
॥ </p>
<p>धर्मजलें क्षाळे अवचिता । सवेंचि सलोभ धुळी घाली 
माथां । </p>
<p>घोळसी ब्रह्मादिकां समस्तां । अहंममता गर्जतु ॥ 
५१९ ॥ </p>
<p>त्यासी विवेकमहावत जाण । माथां चढों जाणे आपण । </p>
<p>शास्त्रविधी-अंकुशें पूर्ण । धरिला आवरून करकरितु 
॥ ५२० ॥ </p>
<p>त्यासी उपशमाचें संरक्षण । वैराग्ययुक्त ठेवूनि 
जाण । </p>
<p>दमाचे शृंखळीं आकळून । सत्याचे स्तंभीं पूर्ण विवेकु 
बांधे ॥ ५२१ ॥ </p>
<p>अनसा-वाचा-कायिक कर्म । येणें विषयबाधा बाधी परम 
। </p>
<p>त्या तिहींसी केला त्रिविध नेम । त्या नेमाचें वर्म 
ऐक राया ॥ ५२२ ॥ </p>
<p>आतां शमची ऐशी स्थिती । मनबुद्ध्यादि चित्तवृत्ती 
। </p>
<p>सांडवूनि विषयासक्ती । लावी परमार्थीं प्रबोधूनि 
॥ ५२३ ॥ </p>
<p>पूर्वे उगवतां गभस्ती । आंधारु सांडी त्रिजगती 
। </p>
<p>तेवीं गुरुवाक्यें शमाची प्राप्ती । विषयनिवृत्ति 
अनसिक ॥ ५२४ ॥ </p>
<p>बाह्य इंद्रियप्रवृत्ती । दमें दमोनि गुरुवाक्यस्थिती 
। </p>
<p>मग शमाची संगति । आणी निवृत्ती इंद्रियकर्में ॥ 
५२५ ॥ </p>
<p>कन्या प्रतिपाळूनि जैसी । दान देतां जांवयासी । 
</p>
<p>त्यागी बापचे कुळगोत्रासी । दमें इंद्रियें तैशीं 
विषयार्था ॥ ५२६ ॥ </p>
<p>झणीं वाचा जा‍ईल विकळ । तिसी सत्याचा महामोकळ । </p>
<p>दे‍ऊनि केली निखळ । अति‍अढळ सत्यधूत वाणी ॥ ५२७ ॥ 
</p>
<p>सत्यवादिया ब्रह्मदि वंदिती । असत्या होय अधोगती 
। </p>
<p>ऐसें व्याख्यन जे करिती । तेही वदती असत्य ॥ ५२८ 
॥ </p>
<p>कां राम नामाच्या आवृत्तीं । वाचा धूतली स्मरणोक्तीं 
। </p>
<p>ते असत्यामाजीं पुढती । कदा कल्पंतीं बुडेना ॥ ५२९ 
॥ </p>
<p>मंथूनि काढिलें नवनीत । तें पुढती न बुडें ताकंत 
। </p>
<p>तेवीं नामें वाचा निर्धूत । असत्य तेथ स्पर्शेना 
॥ ५३० ॥ </p>
<p>जेवीं लागलेनि रविकरें । घृतकणिका स्वयेन्‌ विरे 
। </p>
<p>तेवीं सत्याचेनि निजनिर्धारें । असत्य चमत्कारें 
समूळ उडे ॥ ५३१ ॥ </p>
<p>चंदनाचिया चौफेरीं । काष्ठत्वा मुकती खैर बोरी 
। </p>
<p>तेवीं नामाच्या निजगजरीं । वाचेमाझारीं निजसत्य 
प्रगटे ॥ ५३२ ॥ </p>
<p>झलेनि अर्कप्रकाशें । खद्योत हारपती जैसे । </p>
<p>तेवीं रामनामसौरसें । लोपे अनयासें असत्य ॥ ५३३ 
॥ </p>
<p>अंवसेसी प्रतिपदे कुहु । गेलिया बिंब संडी राहु 
। </p>
<p>तेव्हां प्रकाशाचा समूहु । प्रगटे बहु जगामाजीं 
॥ ५३४ ॥ </p>
<p>तेवीं असत्याचेनि आक्रमें । वाचा प्रकाशे सत्यसंभ्रमें 
। </p>
<p>जेवीं राजाज्ञा‍अनुक्रमे । प्रजा स्वधर्में वर्तती 
॥ ५३५ ॥ </p>
<p>सत्यापरतें नाहीं तप । सत्यापरता नाहीं जप । </p>
<p>सत्यें पाविजे सद्रूप । सत्यें निष्पाप साधक होती 
॥ ५३६ ॥ </p>
<p>एवं काया वाचा आणि मनें । शमदमादिसत्यलक्षणें । 
</p>
<p>जो नेमिला त्रिविधविंदानें । त्याचे विषयाचें धरणें 
तत्काळ उठी ॥ ५३७ ॥ </p>
<p>ऐसिया स्वार्थलागीं जीवीं । भगवच्छास्त्रीं आवडी 
करावी । </p>
<p>परी आणिकां शास्त्रां न लावी । द्वेषभावीं निंदेचें 
बोट ॥ ५३८ ॥ </p>
<p>एका स्तुती एका निंदा । करितां आदळे अंगी बाधा । 
</p>
<p>यलागीं निंदानुवादा । साधक कदा नातळती ॥ ५३९ ॥ </p>
<p>अर्धांगींची लक्ष्मी वंदावी । मा चरणींची गंगा 
कय निंदावी । </p>
<p>निजजननी नमस्करावी । काय येरां द्यावी पांपर ॥ ५४० 
॥ </p>
<p>तरी भज्य भजावें भजनीं । परी निंदा स्तुति संडूनि 
दोनी । </p>
<p>जो निजसत्यें होय मौनी । तैं ब्रह्मज्ञानीन्‌ अधिकारु 
॥ ५४१ ॥ </p>
<p>ऐशी न करितां व्युत्पत्ति । नसोशितां हे कष्टस्थिति 
। </p>
<p>भावें करितां भगवद्‍भक्ति । फुकाची मुक्ति हरिभक्तां 
॥ ५४२ ॥ </p>
<p>ते भक्तीची निजस्थिति । राया सांगेन तुजप्रती । 
</p>
<p>सुगमत्वें परमात्मप्राप्ति । हरिभक्त पावती तें 
ऐक ॥ ५४३ ॥ </p>
<blockquote>
<p><br/></p>
<p>श्रवणं कीर्तनं ध्यानं हरेरद्‍भुतकर्मणः । </p>
<p>जन्मकर्मगुणानां च तदर्थेऽखिलचेष्टितम्‌ ॥ २७ ॥ </p>
<p><br/></p>
</blockquote>

<p>मुख्य भक्तीचें करण । हरीचे जन्म-कर्म-गुण । </p>
<p>पूर्ण श्रद्धा करावे श्रवण । हरिकीर्तन स्वानंदें 
॥ ५४४ ॥ </p>
<p>हरिकीर्तनाचिया जोडी । सकळ साधनें केलीं बापुडीं 
। </p>
<p>अद्‍भुत कर्में हरीचीं गढीं । गातां अति‍आवडी उल्हसे 
॥ ५४५ ॥ </p>
<p>शिळा तारिल्या सागरीं । गोवर्धन धरिला करीं । </p>
<p>निद्रा न मोडितां सकळ नगरी । द्वारकेमाझरीं आणिली 
मथुरा ॥ ५४६ ॥ </p>
<p>निमाला गुरुपुत्र दे आणूनि । मुखें प्राशिला दावाग्नि 
। </p>
<p>गत गर्भ आला घे‍ऊनि । निजजननीतोषार्थ ॥ ५४७ ॥ </p>
<p>अजन्म्या जन्में नेणॊं किती । अकर्म्याचीं जर्में 
गाती । </p>
<p>अगुणाचे गुण वर्णिती । तेणें श्रीपति सुखावे ॥ ५४८ 
॥ </p>
<p>जो सुखैकमूर्ति निजस्वभवें । तोही जन्म-कर्म-गुणवैभवें 
। </p>
<p>गातां कीर्तनीं अतिसुखावे । स्वानंदगौरवें डुल्लतु 
॥ ५४९ ॥ </p>
<p>ऐशी कीर्तनीं गातां कीर्ति । निर्मळ होय चित्तवृत्ति 
। </p>
<p>तेथें ठसावे ध्यानस्थिति । ऐक ते नृपती सांगेन ॥ 
५५० ॥ </p>
<p>मुकुट कुंडलें मेखळा । कांसे कसिला सोनसळा । </p>
<p>अपाद रुळे वनमळा । घनसांवळा घवघवित ॥ ५५१ ॥ </p>
<p>ऐशी मूर्ती सुरेख सगुण । कां निरसून रूप नाम गुण 
। </p>
<p>ध्यानीं ठसावे निजनिर्गुण । ब्रह्म परिपूर्ण पूर्णत्वें 
॥ ५५२ ॥ </p>
<p>ऐसें ठसावतां ध्यान । भक्तांची सबह्य क्रिया जाण 
। </p>
<p>ते ते होय कृष्णार्पण । स्त्रीपुत्रादि जाण सर्वस्वें 
॥ ५५३ ॥ </p>
<blockquote>
<p><br/></p>
<p>इष्टं दत्तं तपो जप्तं वृत्तं यच्चात्मनः प्रियम्‌ । </p>
<p>दारान्सुतान्गृहान्प्राणान्यत्परस्मै निवेदनम्‌ ॥ २८ ॥ </p>
<p><br/></p>
</blockquote>

<p>अग्निहोत्रादि यग होम । ग्रहणादि दन अनुत्तम । </p>
<p>तप म्हणिजे स्वधर्म । जो वर्णाश्रम यथोचित ॥ ५५४ 
॥ </p>
<p>आगमोक्त यथशस्त्र । आवरणविधि-विधानतंत्र । </p>
<p>गुरुदीक्षा शुद्ध मंत्र । अथवा नाममात्र जो जपु 
कीजे ॥ ५५५ ॥ </p>
<p>तें यज्ञ दान क्रिया तप । दीक्षामंत्र कां नामजप 
। </p>
<p>तेथें न घालितां संकल्प । करी निर्विकल्प कृष्णार्पण 
॥ ५५६ ॥ </p>
<p>हरीशीं जहले जे अनन्य शरण । ते हरीचे लडिवाळ पूर्ण 
। </p>
<p>त्यांचें हरि करी प्रतिपाळण । जेवीं जननी जाण तानुलेया 
॥ ५५७ ॥ </p>
<p>यालागीं जें जें जीविकावर्तन । तेंही करावें कृष्णार्पण 
। </p>
<p>हें माझें म्हणोनि अभिमन । भक्त सज्ञन न धरिती कद 
॥ ५५८ ॥ </p>
<p>ज्याची आवडी अतिशयें चित्तीं । ज्याची आपणिया अतिप्रीति 
। </p>
<p>तें तें कृष्णार्पण करिती । गुरुवाक्यस्थिती विश्वासें 
॥ ५५९ ॥ </p>
<p>यलागीं आठही प्रहर । सेवेसी वेंचिति निजशरीर । </p>
<p>निमिषर्धही व्यापार । विषयाकार करिती ना ॥ ५६० ॥ 
</p>
<p>अन्नालागी हो‍ऊनि वेडें । सधनांच्या पायां न पडे 
। </p>
<p>आयुष्याचे तीन कवडे । विषयाचे चाडे कदा न करी ॥ ५६१ 
॥ </p>
<p>आयुष्याची अर्ध घडी । वेंचितां न मिळे लक्ष कोडी 
। </p>
<p>तेणें आयुष्यें परमार्थ जोडी । विषयांच्या कोडी 
थुंकोनि सांडी ॥ ५६२ ॥ </p>
<p>त्यागोनियान्‌ राज्यसंपत्ती । राजे जा‍ऊनि वनाप्रति 
। </p>
<p>स्वयें परमार्थ साधिती । विषयासक्ति थुंकोनि ॥ 
५६३ ॥ </p>
<p>कैशी भक्तीची गोडी संपूर्ण । रिता जावों नेदी अर्ध 
क्षण । </p>
<p>अवघें जीवितचि जाण । करी कृष्णार्पण सर्वस्वें 
॥ ५६४ ॥ </p>
<p>आणि पुत्रदासादिक जें जें घरीं । तें तें भगवत्सेवेवारीं 
। </p>
<p>स्वयें कृष्णार्पण करी । माझी म्हणोनि न धरी ममत 
जीवीं ॥ ५६५ ॥ </p>
<p>दारा पुत्र देह गेह प्राण । यांसी आत्मा सबाह्य पूर्ण 
। </p>
<p>तेथें संकल्पेंवीण जाण । ब्रह्मार्पण सहजचि ॥ ५६६ 
॥ </p>
<blockquote>
<p><br/></p>
<p>एवं कृष्णात्मनाथेषु मनुष्येषु च सौहृदम्‌ । </p>
<p>परिचर्यां चोभयत्र महत्सु नृषु साधुषु ॥ २९ ॥ </p>
<p><br/></p>
</blockquote>
<p>एवं दारा गेह देह संपदा । आत्मार्पणें शुद्ध श्रद्धा 
। </p>
<p>भजलें सर्वकाळीं सर्वदा । ते भक्त गोविंदा पढियंते 
॥ ५६७ ॥ </p>
<p>जो सर्व भूतीं हृदयस्थु । परा‌अत्मा श्रीकृष्णनाथु 
। </p>
<p>त्याचे ठायीं जो भक्तु । साधावया निजस्वर्थु सर्वस्वें 
भजे ॥ ५६८ ॥ </p>
<p>त्या हृदयस्थाचे ठायीं दृढ दृष्टी जंव बसली नाहीं 
। </p>
<p>तवं सगुणमूर्ती हृदयीन्‌ । भजावी पाहीं सर्वात्मभावें 
॥ ५६९ ॥ </p>
<p>सगुणमूर्ती नातुडे ध्यानीं । तरी भजावें प्रतिमेच्या 
स्थानीं । </p>
<p>तेथें ही चलाचल दोनी । भजाव्या गुरुवचनीं समसाम्यभावें 
॥ ५७० ॥ </p>
<p>ज्या उपासक पूजिती । त्या जाणाव्या ’चला’ मूर्ति 
। </p>
<p>ज्या पांडुरंगादि द्वारावती । त्या स्थावरा मूर्ति 
पुराणोक्त ॥ ५७१ ॥ </p>
<p>त्या मूर्तीहूनि श्रेष्ठ स्थान । पूर्ण पूज्यत्वें 
ब्राह्मण । </p>
<p>तेथें करावें गा भजन । सर्वस्वें जाण सर्वदा ॥ ५७२ 
॥ </p>
<p>त्या ब्राह्मणामाजीं अतिश्रेष्ठ । श्रोत्रिय सदाचारनिष्ठ 
। </p>
<p>त्यांतही वेदशास्त्रार्थीं प्रविष्ट । ते अतिवरिष्ठ 
पूज्यत्वें ॥ ५७३ ॥ </p>
<p>त्यांहीमाजीं जे भागवत । भागवतधर्मीं नित्य निरत 
। </p>
<p>जे निष्कर्मेंसीं भगवत्भक्त । ज्यांचा भावार्थ 
श्रीकृष्णीं ॥ ५७४ ॥ </p>
<p>ज्यांसी आत्मा श्रीकृष्ण हृदयस्थ । ज्यांचा अनन्य 
स्वामी श्रीकृष्णनाथ । </p>
<p>ऐसें जे भगवद्‍भक्त । ते पूज्य निश्चित निजभक्तां 
॥ ५७५ ॥ </p>
<p>अतिमहत्त्वें पूज्य गहन । ज्याचे सुर नर वेद बंदीजन 
। </p>
<p>तो सद्‍गुरु श्रेष्ठ पूज्य स्थान । शिष्यासी जाण 
सर्वस्वें ॥ ५७६ ॥ </p>
<p>गुरु ब्रह्म दोनी समान । हेंही वचन दिसे गौण । </p>
<p>गुरुवाक्यें ब्रह्मा ब्रह्मपण । तेथें व्हावया 
समान भिन्नत्व नुरे ॥ ५७७ ॥ </p>
<p>जैसा देवाचे ठायीं भावो । तैसाचि गुरुचरणीं सद्‍भावो 
। </p>
<p>गुरुदेवांमाजीं पहा हो । भिन्नत्वभावो असेना ॥ 
५७८ ॥ </p>
<p>देवो पूजिल्या गुरु तोषे गुरु तोषे । गुरु पूजिल्या 
देवो संतोषे । </p>
<p>दों नांवांचेनि हरुषें । स्वरूपें एकें वर्तती 
॥ ५७९ ॥ </p>
<p>सुवर्ण आणि कांकण । दों नांवीं एक सुवर्ण । </p>
<p>तेवीं गुरु-ब्रह्मांमाजीं जाण । भीन्नपण असेना 
॥ ५८० ॥ </p>
<p>त्या सद्‍गुरुचें निजभजन । चित्तवित्तें अवंचन 
। </p>
<p>गुरुचरणीं आत्मार्पण । करावें आपण सर्वेंसीं ॥ 
५८१ ॥ </p>
<p>तैसेचि साधु श्रोते सज्ञान । तेही मानावे सद्‍गुरुसमान 
। </p>
<p>त्यांचेनि संवादें आपण । श्रवण कथन करवें ॥ ५८२ ॥ 
</p>
<blockquote>
<p><br/></p>
<p>परस्परानुकथनं पावनं भगवद्यशः । </p>
<p>मिथो रतिर्मिथस्तुष्टिर्निवृत्तिर्मिथ आत्मनः ॥ ३० ॥ </p>
<p><br/></p>
</blockquote>

<p>तेथ करितां कथनुवादु । परस्परें निजात्मबोधु । 
</p>
<p>करितां गुह्यज्ञानसंवादु । परमानंदु वोसंडे ॥ ५८३ 
॥ </p>
<p>एवं हरिकथेच्या आवडीं । परस्परें श्रद्धा गाढी 
। </p>
<p>सुखसंवादपरवडी । निजसुखगोडी चाखिती ॥ ५८४ ॥ </p>
<p>चाखतां निजसुखगोडी । हारपती दुःखकोडी । </p>
<p>उभवूनि भक्तिसाम्राज्यगुढी । स्वानंदजोडी जोडावी 
॥ ५८५ ॥ </p>
<p>भावें करितां अभेदभजन । भक्त पावती स्वानंद पूर्ण 
। </p>
<p>त्या स्वानंदाचें निजचिन्ह । ऐक सांगेन नृपनाथा 
॥ ५८६ ॥ </p>
<blockquote>
<p><br/></p>
<p>स्मरन्तः स्मारयन्तश्च मिथोऽघौघहरं हरिम्‌ । </p>
<p>भक्त्या सञ्जातया भक्त्या बिभ्रत्युत्पुलकां तनुम्‌ ॥ ३१ ॥ </p>
<p>क्वचिद्रुदन्त्यच्युतचिन्तया क्वचिद्‌ । धसन्ति 
नन्दन्ति वदन्त्यलौकिकाः । </p>
<p>नृत्यन्ति गायन्त्यनुशीलयन्त्यजं । भवन्ति तूष्णीं 
परमेत्य निर्वृताः ॥ ३२ ॥ </p>
<p><br/></p>
</blockquote>

<p>हरिकथेची महिमा कैसीं । आदरें पुसत्या-सांगत्यासी 
। </p>
<p>होती पुण्याचिया राशी । पाप वोखदासी मिळेना ॥ ५८७ 
॥ </p>
<p>ज्याचिया नामस्मरणकरीं । सकळ पातकतें हरि हरी । 
</p>
<p>तो स्वयें प्रगटला अंतरीं । पातकां उरी उरे कैंची 
॥ ५८८ ॥ </p>
<p>साधनरूपभक्तीच्या युक्तीं । पूर्ण सप्रेम उपजे 
भक्ती । </p>
<p>ते भक्तीची निजस्थिती । ऐक चक्रवर्ती सज्ञाना ॥ 
५८९ ॥ </p>
<p>सद्‍भावें निजभजनकरीं । हृदयीं प्रगटतां श्रीहरी 
। </p>
<p>तंव देहींचीं चिन्हें बाहेरी । क्षणामाझारीं पालटती 
॥ ५९० ॥ </p>
<p>परस्परें निजसंवादु । करितां जाहला स्वरूपावबोधु 
। </p>
<p>नेत्रीं जळ अंगीं स्वेदु । प्राणस्पंदु पंगुळे 
॥ ५९१ ॥ </p>
<p>चित्तचैतन्यां होतां भेटी । हर्षे बष्प दाटे कंठीं 
। </p>
<p>पुलकंकित रोमांच उठी । उन्मीलित दृष्टी पुंजाळे 
॥ ५९२ ॥ </p>
<p>करितां अच्युतचिंतन । सप्रेम गहिंवरे मन । </p>
<p>अट्टहासें करी रुदन । अनिवार स्फुंदन ऊर्ध्वश्वसें 
॥ ५९३ ॥ </p>
<p>त्या रुदनासवेंचि हर्ष प्रगटे । त्या हर्षाचेनि 
नेटेंपाटें । </p>
<p>हांसो लागे कडकडाटें । सुखोद्‍भटें गदगदौनी ॥ ५९४ 
॥ </p>
<p>मीपणाचेनि अनुरोधेन्‌ । गिळिलों होतों मोहमदें 
। </p>
<p>तो सुटलों गुरुकृपावबोधें । तेणें परमानंदें डुल्लत 
॥ ५९५ ॥ </p>
<p>मी=माझेनि भवभानें । मज मी चुकलों मीपणें । </p>
<p>मज मी भेटलों सद्‍गुरुवचनें । आनंदें तेणें उल्हासेन्‌ 
॥ ५९६ ॥ </p>
<p>कैसें सद्‍गुरुवचन अलोलिक । म्यांचि माझें भोगिजे 
निजसुख । </p>
<p>येणें आश्चर्यें देख । स्वानंदोन्मुख उल्हासे ॥ 
५९७ ॥ </p>
<p>संसारबागुलाचें । भय लागलें नेणों कैंचें । </p>
<p>तें गुरुवाक्यें दवडिलें साचें । म्हणोनि नाचे 
निर्लज्ज ॥ ५९८ ॥ </p>
<p>जेवीं मा‍उली देखोनि डोळां । बालक नचे नानाकळा । 
</p>
<p>तेवीं गुरुवाक्याचा सोहळा । देखोनि स्वलीळा निजभक्त 
नाचे ॥ ५९९ ॥ </p>
<p>तेणें निजनृत्यविनोदें । फावलेनि निजबोधें । </p>
<p>नानापरीचीं भगवत्पदें । सुखानुवादें स्वयें गातु 
॥ ६०० ॥ </p>
<p>तेणें कीर्तनकीर्तिगजरें । त्रैलोक्य सुखें सुभरे 
। </p>
<p>परमानंदुही हुंबरे । सुखोद्‍गारें तुष्टोनी ॥ ६०१ 
॥ </p>
<p>तेंही सांडोनियां गाणें गर्जो लागे अतिसत्रणें 
। </p>
<p>दुजें नाहीं नाहीं म्हणे । गाणें ऐकणें म्यां माझें 
॥ ६०२ ॥ </p>
<p>मीचि गाता मीचि श्रोता । माझें गाणें मीचि तत्त्वतां 
। </p>
<p>जगीं मीचि एकुलता । द्वैताची कथा असोनि नाहीं ॥ ६०३ 
॥ </p>
<p>सद्‍भावें भगवत्परिचर्या । करितां पारुषे कर्मक्रिया 
। </p>
<p>अहं-सो‌आं निरसोनियां । वृत्तिही लया जाय तेथें 
॥ ६०४ ॥ </p>
<p>एवं सप्रेम भक्तिसंभ्रमु । तेणें निरसे साधनश्रमु 
। </p>
<p>फिटे निःशेष भवभ्रमु । वाचेसी उपरमु इंद्रियां 
होय ॥ ६०५ ॥ </p>
<p>जेथें एक ना दुसरें । सन्मुख ना पाठिमोरें । </p>
<p>जेथ सुखही निजसुखामाजीं विरे । तें स्वरूप निर्धारें 
निजशिष्य होती ॥ ६०६ ॥ </p>
<p>जेवीं बाळाचे लळे पाळणें । हे व्यालीचि वेदना जाणे 
। </p>
<p>कां शिष्यांसी पूर्ण बोध करणें । तेथील कळवळणें 
सद्‍गुरु जाणे ॥ ६०७ ॥ </p>
<p>बाळका लेवविल्या लेणें । जेवीं म‍ऊली निवों जाणे 
। </p>
<p>कां शिष्यसुखें सुखावणें । हें सद्‍गुरु जाणे परिपूर्णबोधें 
॥ ६०८ ॥ </p>
<p>इंद्रियें नेणती ज्याचें घर । जें मना वचना अगोचर 
। </p>
<p>बुद्धीसि न कळे ज्याची मेर । ऐसी निर्विकार निजवस्तु 
॥ ६०९ ॥ </p>
<p>दृष्टीं दाविजे साक्षात । हातीं दे‍इजे पदार्थ 
। </p>
<p>तैसा नव्हे गा परमार्थ । तोही सद्‍गुरुनाथ प्रबोधी 
शिष्यां ॥ ६१० ॥ </p>
<p>शिष्यासी करावया प्रबोध । बोधिता सद्‍गुरु अगाध 
। </p>
<p>यु‌आलागीं शिष्यसुखें स्वानंद । भोगी परमानंद गुरुरावो 
॥ ६११ ॥ </p>
<p>शिष्यासी आकळे परब्रह्म । तंव तंव निरसे त्याचा 
भ्रम । </p>
<p>तेणें सद्‍गुरुसी परम । सुखसंभ्रम उल्हासे ॥ ६१२ 
॥ </p>
<p>सेवकु परचक्र विभांडी । तंव राजा उभारी यशाची गुढी 
। </p>
<p>शिष्य परमानंदीं दे बुडी । तेणें गुरूसी गाढी सुखावस्था 
॥ ६१३ ॥ </p>
<p>ऐसी शिष्यकृपेची कळकळ । ज्या सद्‍गुरूमाजी प्रबळ 
। </p>
<p>तेणें भागवतधर्म हे सकळ । शिकावे अविकळ अनन्यश्रद्धा 
॥ ६१४ ॥ </p>
<blockquote>
<p><br/></p>

<p>इति भागवतान्धर्मान्शिक्षन्भक्त्या तदुत्थया 
। </p>
<p>नारायणपरो मायामञ्जस्तरति दुस्तराम्‌ ॥ ३३ ॥ </p>
<p><br/></p>
</blockquote>

<p>ऐशी भागवतध्र्मस्थिति । शरण जा‍ऊनि सद्‍गुरूप्रति 
। </p>
<p>अभ्यासावी भगवद्‍भक्ति । तैं मायेची शक्ति बाधूं 
न शके ॥ ६१५ ॥ </p>
<p>माया वेदशास्त्रां अनावर । ब्रह्मादिकां अतिदुस्तर 
। </p>
<p>ते सुखें तरती भगवत्पर । हरिनाममात्र-स्मर्णार्थें 
॥ ६१६ ॥ </p>
<p>हरिनामाच्या गजरापुढें । माया पळे लवडसवडें । </p>
<p>यालागीं तरणोपावो घडे । सुख सुरवाडे हरिभक्तां 
॥ ६१७ ॥ </p>
<p>परात्पर नारायणाची माया । भजतां नारायणाच्या पायां 
। </p>
<p>सुखेंचि तरिजे गा राया । त्या भजन‍उपाया सांगितलें 
॥ ६१८ ॥ </p>
<p>मायातरणोपयस्थिति । राया तुवां पुशिली होती । </p>
<p>तदर्थीं मुख्य भगवद्‍भक्ति । जाण निश्चितीं नृपनाथा 
॥ ६१९ ॥ </p>
<p>भक्तीपाशी नित्यतृप्ति । भक्तीपाशीं नित्यमुक्ति 
। </p>
<p>भक्तीपाशींभगवत्प्राप्ति । मायानिवृत्ति हरिभजनेन्‌ 
॥ ६२० ॥ </p>
<p>हरिभजननामकल्लोळें । माया जीवित्व घे‍ऊन पळे । 
</p>
<p>भक्त तरती बाळेभोळे । हरिभजनबळें महामाया ॥ ६२१ 
॥ </p>
<p>करितां नरायणाची भक्ती । निजभक्त सुखेन्‌ माया 
तरती । </p>
<p>ते नारायणाची मुख्य स्थिती । स्वयें चक्रवर्ती 
पुसतु ॥ ६२२ ॥ </p>
<blockquote>
<p><br/></p>
<cite><p>श्रीराजोवाच । </p></cite>
<p>नारायणाभिधानस्य ब्रह्मणः परमात्मनः । </p>
<p>निष्ठामर्हथ नो वक्तुं यूयं हि ब्रह्मवित्तमाः 
॥ ३४ ॥ </p>
<p><br/></p>
</blockquote>

<p>सर्वां भूतीं भगवद्‍भावो । हा मुख्य मायातरणोपावो 
। । </p>
<p>आ‍इकोनि सुखावला रावो । तेणें आनन्दें पहा हो परब्रह्म 
पुसे ॥ ६२३ ॥ </p>
<p>करितां नारायणाची भक्ति । उत्तम भक्त माया तरती 
। </p>
<p>ते नारायणाची निजस्थिति । साक्षेपें नृपति पुसतु 
॥ ६२४ ॥ </p>
<p>ब्रह्म-परमात्मा-नारायण । वस्तूसीच म्हणणें जाण 
। </p>
<p>ते वस्तुनिष्ठा परिपूर्ण । राजा आपण पुसतु ॥ ६२५ 
॥ </p>
<p>सकळांमाजीं अधिष्ठान । सबाह्य ज्याचेनि परिपूर्ण 
। </p>
<p>त्या स्वरूपातें नारयण । स्वयें वेदज्ञ बोलती ॥ 
६२६ ॥ </p>
<p>तुम्हां‍ऐसे ज्ञाननिधि । भाग्यें जोडलेति त्रिशुद्धी 
। </p>
<p>तुमच्या वचनामृतबोधीं । अहंबुद्धि उपजेना ॥ ६२७ 
॥ </p>
<p>तुमचिया वचनोक्तीं । वोसंडली स्वानन्दस्फुर्ति 
। </p>
<p>लांचावली चित्तवृत्ती । श्रवणें तृप्ती कदा न मनीं 
॥ ६२८ ॥ </p>
<p>ऐकोनियां रायाचा श्रेष्ठ प्रश्न । प्रबुद्धाधाकुटा 
पिप्पलायन । </p>
<p>तो बोलावया आपण । स्वानंदें पूर्ण सरसावला ॥ ६२९ 
॥ </p>
<blockquote>
<p><br/></p>
<cite><p>श्रीपिप्पलायन उवाच । </p></cite>
<p>स्थित्युद्‍भवप्रलयहेतुरहेतुरस्य । यत्स्वप्नजागरसुषुप्तिषु 
सद्‍बहिश्च । </p>
<p>देहेन्द्रियासुहृदयानि चरन्ति येन । सञ्जीवितानि 
तदवेहि परं नरेन्द्र ॥ ३५ ॥ </p>
<p><br/></p>
</blockquote>

<p>अगा ज्याचेनि उपजे उत्पत्ति । ज्याचेनि संगें स्थितीसी 
स्थिति । </p>
<p>ज्याचेनि प्रळया प्रळयशक्ति । ऐसा जो त्रिजगतीं 
मुख्य हेतु ॥ ६३० ॥ </p>
<p>यापरी जो जगाचा हेतु । स्वयें स्वसत्ता हेरुरहितु 
। </p>
<p>सच्चिदानंदें सदोदितु । तो जाण निश्चितु नारायणु 
॥ ६३१ ॥ </p>
<p>जेवीं सायंप्रातर्मध्यान्ह । तिहीं काळीं अलिप्त 
गगन । </p>
<p>तेवीं उत्पत्तिस्थितिप्रळयीं जाण । अलिप्त नारायण 
परमात्मा ॥ ६३२ ॥ </p>
<p>उत्पत्तिस्थितिप्रळयांत । म्हणसी कोण देखे येथ 
। </p>
<p>तेचि अर्थींचा दृष्टांत । स्फुरदर्थ अवधारीं ॥ 
६३३ ॥ </p>
<p>जागृति स्वप्न आणि सुषुप्ति । तिन्ही व्यापूनि 
समधीही परती । </p>
<p>ज्याची साक्षित्वें स्फुरे स्फुर्ति । तो जाण निश्चितीं 
नारायण । ६३४ ॥ </p>
<p>जागृतीचें जाणपण । स्वप्नाचें मिथ्या भान । </p>
<p>सुषुप्तीचा साक्षी पूर्ण । तो नारायाण निश्चित 
॥ ६३५ ॥ </p>
<p>एवं परमात्मा परंज्योति । आत्मा हृदयस्थ त्रिजगतीं 
। </p>
<p>त्यातें नारायण म्हणती । जाण निश्चितीं नृपनाथा 
॥ ६३६ ॥ </p>
<p>ऐसी सांगतां ब्रह्मस्फूर्ति । अगम्य वाटेल ब्रह्मप्राप्ति 
। </p>
<p>सहजें ब्रह्म आतुडे हातीं । ऐक त्‌ उपपत्ति सांगेन 
॥ ६३७ ॥ </p>
<p>तरी परमात्मा ब्रह्म पूर्ण । तुझे हृदयीं नांदे 
आपण । </p>
<p>ज्याचेनि मन बुद्धि प्राण । इंद्रियें जाण वर्तती 
॥ ६३८ ॥ </p>
<p>नयनें तेणें तेजें देखणें । रसना तेणें स्वादें 
चाखो जाणें । </p>
<p>श्रवण तेणें अवधानें शब्दज्ञानें प्रबोधती ॥ ६३९ 
॥ </p>
<p>तेणें अहंकारा अहंभाव । तेणेंचि मनासी मंतव्य । 
</p>
<p>तेणेंचि चित्तसी चेतव्य । बुद्धीसि बोद्धव्य तेणें 
ब्रह्मावगोचें ॥ ६४० ॥ </p>
<p>तेणें जड देह चेतन । तेणेंचि कळे मृदु कठीण । </p>
<p>तेणेंचि चरणाच्या ठायीं गमन । करी कर ग्रहण त्याचिये 
सत्ता ॥ ६४१ ॥ </p>
<p>त्याचेनि प्राण परिचरती । त्याचेनि निमिषोन्मेषस्फूर्ति 
। </p>
<p>त्याच्या आनंदलेशस्थितीं । आनंद उपस्थीं भोगिती 
प्राणी ॥ ६४२ ॥ </p>
<p>एवं चाळकु तो त्रिजगतीं । तो स्वानन्दें नांदे हृदयस्थितीं 
। </p>
<p>त्यातें नारायण म्हणती । तोचि निश्चितीं परमात्मा 
॥ ६४३ ॥ </p>
<p>ज्याचेनि मन बुद्धि प्राण । इंद्रियें विचरती संपूर्ण 
। </p>
<p>तो तूं म्हणसी त्यां‍आधिन । हें कल्पांतीं जाण कदा 
न घडे ॥ ६४४ ॥ </p>
<p>तेथ जाणपणें जाणों जासी । तैं जाणावें तेंचि नेणसी 
। </p>
<p>तेथ ज्ञातेपणें ज्ञानासी । स्वरूपापाशीं रिगू नाहीं 
॥ ६४५ ॥ </p>
<p>जाणीव आणि नेणीव । हे सोडूनि सर्व भाव । </p>
<p>जैं उपजे स्द्‍भाव । तैं ब्रह्म स्वयमेवपाविजे 
॥ ६४६ ॥ </p>
<blockquote>
<p><br/></p>
<p>नैतन्मनो विशति वागुत चक्षुरात्मा । प्राणेन्द्रियाणि 
च यथानलमर्चिषः स्वाः । </p>
<p>शब्दोऽपि बोधकनिषेधतयात्ममूलम्‌ । अर्थोक्तमाह 
यदृते न निषेधसिद्धिः ॥ ३६ ॥ </p>
<p><br/></p>
</blockquote>
<p>वैकुंठ कैलास क्ष्राब्धी । मन कल्पी कल्पनीविधी 
। </p>
<p>परी आत्मा कल्पावया त्रिशुद्धी । मनबुध्यादी सरेना 
॥ ६४७ ॥ </p>
<p>स्वयें कल्पीं त्रिभुवन । तें स्वरूपीं रिघों न 
शके मन । </p>
<p>बुद्धि निश्चयात्मन पूर्ण । तीसही जाण अगम्य वस्तु 
॥ ६४८ ॥ </p>
<p>जें मन बुद्धि‍अगोचर । तें वाचेसी अति दुस्तर । </p>
<p>वस्तु नव्हे शब्दगोचर । परात्पर ब्रह्म ॥ ६४९ ॥ </p>
<p>मोटे बांधतां आकाशातें । चारी पालव पडती रिते । </p>
<p>तेवीं शब्दें बोल्लवें वस्तूतें । तंव शब्द शब्दार्थें 
निर्धर्म ॥ ६५० ॥ </p>
<p>प्राणाचेनि निज ढाळें । जे कां क्रियाशक्ति चळे 
। </p>
<p>ते क्रियेसी वस्तु नातले । मा इंद्रियेनि आकळे कैसेनी 
॥ ६५१ ॥ </p>
<p>जेवीं थिल्लरा‍आंतौता । बिंबोनि वोला नव्हे सविता 
। </p>
<p>तेवीं मनगुद्धि‍इंद्रियांपरता । जाण तत्त्वतां 
परमात्मा ॥ ६५२ ॥ </p>
<p>जो मनाचें अनादि मन । जो बुद्धीची बुद्धि सज्ञान 
। </p>
<p>जो नयनाचे आदि नयन । जो श्रवणाचें श्रवण साधानत्वे 
॥ ६५३ ॥ </p>
<p>जो घ्राणाचें निजघ्राण । जो रसनेची रसना आपण । </p>
<p>जो त्वच्चेची निजत्वचा पूर्ण । जीवाच जो जाण जीवु 
स्वयें ॥ ६५४ ॥ </p>
<p>जो इंद्रियांचा प्रकाशिता । जो कर्म करोनि अकर्ता 
। </p>
<p>तो इंद्रियीं इंद्रियार्था । विषयी सर्वथा हों 
नेणें ॥ ६५५ ॥ </p>
<p>जेथ बुद्धीची दृष्टि न वळंघे । तेथे मन मनपणें केवीं 
रिघे । </p>
<p>मा श्रवणनयनघ्राणयोगें । विषयसंयोगें केवीं भेटे 
॥ ६५६ ॥ </p>
<p>जेथ प्राणशक्ति न चले पुढें । जेथ वाचा स्वयें लाजिली 
मुरडे । </p>
<p>मा कर्मेंद्रियांसी कोणीकडे । पवाडु पुढें जोडेल 
॥ ६५७ ॥ </p>
<p>अग्नीपासूनि आह्या अनेग । क्षणक्षणां निघती चांग 
। </p>
<p>परी आह्यांमाजीं अग्नींचें अंग । सर्वथा प्रगटेना 
॥ ६५८ ॥ </p>
<p>कां सूर्यापासून सूर्यकांत । प्रकाशती असंख्यात 
। </p>
<p>परी सूर्यकांता‍आंत । कदा भास्वत प्रगटेना ॥ ६५९ 
॥ </p>
<p>जेवीं सिंधूपासून तरंग । प्रकाशति अति अनेग । </p>
<p>परी तरंगीं सिंधूचें अंग । सर्वथा साङ्‍ग पगटेना 
॥ ६६० ॥ </p>
<p>तेवीं ब्रह्मापासोनि करणें पकाशती अनेकपणें </p>
<p>तरी त्या इंद्रियान्‌ ब्रह्म जाणणें । हें जीवें 
प्राणें घडेना ॥ ६६१ ॥ </p>
<p>जरी केळापासूनि केळी निपजे । कां साखरेपासूनि ऊंस 
उपजे । </p>
<p>तरी इंद्रियीन्‌ ब्रह्म जाणिजे । हें न ये निजवोजें 
ब्रह्मादिकां ॥ ६६२ ॥ </p>
<p>आशंका ॥ शब्ददेवपरोक्षमति । ऐशी श्रुतिशास्त्र-उत्पत्ति 
। </p>
<p>तेही मिथ्या वाटे वदंती ऽइसें तूं निश्चितीं मानिसी 
राया ॥ ६६४ ॥ </p>
<p>तेही अर्थींचें निरूपण । ऐक राया सावधान । </p>
<p>शब्द निमोनि आपण । दे ब्रह्मज्ञान जीवासी ॥ ६६५ ॥ 
</p>
<p>पूर्वील श्लोकार्ध - </p>
<p>शब्दोऽपि बोधकनिषेधतयात्ममूलम्‌ । अर्थोक्तमाह 
यदृते न निषेधसिद्धिः ॥</p>
<p>जीवु सोडवावया होडा । शब्दें सवेग उचलिला विडा । 
</p>
<p>तेणें घेतां तत्त्वांचा झाडा । आपणही पुढां निमाला 
॥ ६६६ ॥ </p>
<p>श्रुति नेते नेति येणें शब्दें अतद्व्यावृत्तिमिषेधबोधें 
। </p>
<p>परी साक्षात्‌ वेदानुवादें । निज वस्तु शब्दें 
न बोलवे ॥ ६६७ ॥ </p>
<p>शब्दासी जें वाच्य नोहे । तेंचि परब्रह्म जाणावें 
। </p>
<p>तेथील जो खुणे पावे । तो ब्रह्म सद्‍भावें स्वयें 
होय ॥ ६६८ ॥ </p>
<p>श्रुति नेति नेति येणें वचनें । शब्द निषेधूनि वस्तु 
दावणें । </p>
<p>शब्दीं निःशब्द जो लक्षूं जाणे । तेणें पावणें परब्रह्म 
॥ ६६९ ॥ </p>
<p>शब्दु निजनिषेधें जें बोधी । तेथ समरसे ज्याचि बुद्धि 
। </p>
<p>तेंचि परब्रह्म गा त्रुशुद्धि । निषेधावधि तो ठावो 
॥ ६७० ॥ </p>
<p>शब्द निमोनि सर्वशक्तिं । जीवासी दे ब्रह्मप्राप्ति 
। </p>
<p>शब्दादेवापरोक्षेति । जाण निश्चितीं या नंव ॥ ६७१ 
॥ </p>
<p>वाच निःशेष निवर्ते । मन बुद्धि न पवे जेथें । </p>
<p>तेचि अवधि निषेधातें । परब्रह्म त्यातें बोलिजे 
॥ ६७२ ॥ </p>
<p>जें वाचेचें वदवितें । परी वाचा वदों न शके ज्यातें 
। </p>
<p>जें मनबुद्ध्यादिकां जाणतें । परी मन बुद्धि ज्यातें 
नेणती ॥ ६७३ ॥ </p>
<p>जें नयनातें दाखवितें । परी नयन न देखती ज्यातें 
। </p>
<p>जें श्रवणघ्राणांतें चेतवितें । परी श्रवण घ्राण 
ज्यातें नेणती ॥ ६७४ ॥ </p>
<p>एवं सर्वांचें जाणतें । परी सर्व सर्वथा नेणे ज्यातें 
। </p>
<p>ज्यासी जाणावयालागीं येथें । आणिक जाणतें असेना 
॥ ६७५ ॥ </p>
<p>ऐसें स्वसंवेद्य निजज्ञातें । ज्यासी दुजें नाहीं 
जाणतें । </p>
<p>शब्द रिघावया तेथें । रिगमु त्यातें असेना ॥ ६७६ 
॥ </p>
<p>जें कृश ना पुष्कळ । जें वक्र ना वर्तुळ । </p>
<p>जें सूक्ष्म ना नव्हे स्थूळ । वस्तु केवळ निर्विकार 
॥ ६७७ ॥ </p>
<p>ज्यासी नाहीं रूपगुण । ज्यासी नाहीं आश्रमवर्ण 
। </p>
<p>ज्यासी नाहीं मीतूंपण । ज्यासी जन्म-मरण असेना ॥ 
६७८ ॥ </p>
<p>जें हळुवट ना गहिंस । जें चिवळ ना स्पोस । </p>
<p>जें वसतें ना वोस । जें का निःशेष निर्धर्म ॥ ६७९ 
॥ </p>
<p>जें र्‍हस्व ना मोठें । जेन्‌ वडील ना धाकुटें । 
</p>
<p>जें विचारितां विवेकवाटे । विवेकुही आटे निःशेष 
॥ ६८० ॥ </p>
<p>ज्यासी आदि ना अंतु । जे मध्यस्थितीरहितु । </p>
<p>जें गुण ना गुणातीतु । अच्युतानंतु अद्वयत्वें 
॥ ६८१ ॥ </p>
<p>त्या स्वरूपाचा वचनपाठ । करावया वेदें केली खटपट 
। </p>
<p>तेथ श्रुतीचाही बोभाट । लाजिला करूनि कष्ट नेतिनेतिवादें 
॥ ६८२ ॥ </p>
<p>वेदु काय नेणोनि परतला । जाणोनि न बोलिवेचि बोला 
। </p>
<p>याचिलागीं तो मौनावला । तटस्थ ठेला निःशब्दें ॥ 
६८३ ॥ </p>
<p>वेदें धरितां दृढ मौन । शास्त्रें भांबावलीं जाण 
। </p>
<p>तिहीं धरोनि मताभिमान । करिती वल्गन अतिवादें ॥ 
६८४ ॥ </p>
<p>शब्दांतीं ब्रह्मज्ञान । हे वेदें पावोनि पूर्ण 
खूण । </p>
<p>शब्दें शब्द निषेधून । दृढ मौन तेणें धरिलें ॥ ६८५ 
॥ </p>
<p>वेदरायें धरितां मौन । शास्त्रें भांबावलीं जाण 
। </p>
<p>शोधितां शब्दांचें रान । निजसमाधान न पावती ॥ ६८६ 
॥ </p>
<p>ज्यासी शब्दांतीं ब्रह्मप्राप्ति । त्यासी दर्शनें 
ऐक्या येती । </p>
<p>शास्त्रें स्वयेंचि समजतीं । ऐक्यें त्रिजगती आभासे 
॥ ६८७ ॥ </p>
<p>ब्रह्म एकाकी अद्वय स्थिति । तुवांचि दाविली उपपत्ति 
। </p>
<p>तेथें ऐक्यरूपें त्रिजगती । म्हणसी कवणाप्रती आभासे 
॥ ६८८ ॥ </p>
<p>ज्याची तुटली वासनाफांसिटी । विराली अहंकाराची 
गांठी । </p>
<p>प्रारब्ध उतरलें देहाचे तटी । त्यासी ऐक्यें सृष्टी 
आभासे ॥ ६८९ ॥ </p>
<p>त्याच्या अनुभवाची गोड गोष्टी । सांगावया उल्हास 
पोटीं । </p>
<p>पिप्पलायनि स्वानंदतुष्टी । ब्रह्मैक्यें सृष्टी 
वाखाणी ॥ ६९० ॥ </p>
<p>सत्त्वं रजस्तम इति त्रिवृदेकमादौ । सूत्रं महानहमिति 
प्रवदन्ति जीवम्‌ । </p>
<p>ज्ञानक्रियार्थफलरूपतयोरुशक्ति । ब्रह्मैव भाति 
सदसच्च तयोः परं यत्‌ ॥ ३७ ॥ </p>
<p>ब्रह्मनिज‍ऐक्यपरिपाटी । प्रपंदु ब्रह्मत्वेंचि 
उठी । </p>
<p>संतासंत सकळ सृष्टी । देखती दृष्टीं ब्रह्मरूप 
॥ ६९१ ॥ </p>
<p>जेवीं नभीं नीळिमेचें भान । तेवीं ब्रह्मीं माया 
नांदे संपूर्ण । </p>
<p>नवल तियेचें विन्दान । नपुंसका जाण पुरुषत्व केलें 
॥ ६९२ ॥ </p>
<p>अगाध तिचा पतिव्रताधर्म । नपुंसकीं उपजवी काम । 
</p>
<p>अनाम्या ठेवी नाम । कीं निष्कर्मा कर्म तिचेनी ॥ 
६९३ ॥ </p>
<p>निःसंगसंगा रातली । स्पर्शेंवीण गुर्विणी झाली 
। </p>
<p>प्रधान-महत्तत्त्वें गर्भा आली । तेथ त्रिगुणातें 
व्याली विकारयुक्त ॥ ६९४ ॥ </p>
<p>विद्या‍अविद्या निजस्वभावीं । जीवशिवांची भेदपदवी 
। </p>
<p>प्रिया पुरुषातें भोगवी । ज्ञाना-ज्ञानगांवीं वसोनियां 
॥ ६९५ ॥ </p>
<p>जेवीं सुवर्णीं अलंकार । तंतूमाजीं पटाकार । </p>
<p>भिंतीवरी भासे चित्र । तेवीं माया साकार ब्रह्मीं 
भासे ॥ ६९६ ॥ </p>
<p>मृत्तिकेची गोकुळें केलीं । नाना नामाकारीं जरी 
पूजिलीं । </p>
<p>तरी मृत्तिकाचि संचलीं । तेवीं ब्रह्मीं भासलीं 
जगद्रूपें माया ॥ ६९७ ॥ </p>
<p>जैशा घृताच्या कणिका । घृतेंसीं नव्हतीं आणिका 
। </p>
<p>तेवी ब्रह्मीं मायाशक्ति देखा । दावी अनेका अर्थांतें 
॥ ६९८ ॥ </p>
<p>ब्रह्म पुर्वीन्‌ एकाकी एक । तेंचि केवीं झालें 
अनेक । </p>
<p>तो मायायोगपरिपाक । विशद अर्थ देख पिप्पलायनु सांगे 
॥ ६९९ ॥ </p>
<p>मुळीं मुख्य ब्रह्म ओंकार । तें एकचि झालें त्रिप्रकार 
। </p>
<p>आकार-उकार-मकार । सत्त्वादि विकार गुणत्रयात्मक 
॥ ७०० ॥ </p>
<p>गुणत्रय समसमान । त्या नांव बोलिजे प्रधान । </p>
<p>तेंचि क्रियाशक्ति सूत्र जाण । तेथें प्रगटल्या 
ज्ञान महत्तत्त्व म्हणती ॥ ७०१ ॥ </p>
<p>अहंब्रह्म हे पूर्णफुर्ति । तें अहं आलें देहाकृती 
। </p>
<p>देहाभिमानें निश्चितीं । जीव म्हणती वस्तूतें ॥ 
७०२ ॥ </p>
<p>क्रिया म्हणिजे दशधा करणें । ज्ञान शब्दें चेवताधिष्ठानें 
। </p>
<p>अर्थ ऐसें विषयांसी म्हणणें । तेथ फळ जाणणें सुखदुःख 
॥ ७०३ ॥ </p>
<p>गुण-भूतें-विषय-करणें । जीव भोक्ता सुखदुःखपणें 
। </p>
<p>ज्ञान क्रिया कर्माचरणें । हें सर्वही जाणणें पूर्ण 
ब्रह्म ॥ ७०४ ॥ </p>
<p>साखरेचा फणस प्रबळ । तेथें कांटे त्वचा बीजगोळ । 
</p>
<p>अवघी साखरचि केवळ । तेवीं ब्रह्मचि सकळ जगदाकारें 
॥ ७०५ ॥ </p>
<p>जेवीं पाटा‍ऊ पुतळीकृत । तेथ विषमावयवीं समान सूत 
। </p>
<p>तेवीं जगदाकारें आकारवंत । दिसे अविकृत परब्रह्म 
॥ ७०६ ॥ </p>
<p>जग-विश्व-प्रपंचु नाम । परी ते निखळ परब्रह्म । </p>
<p>हा उपनिषदार्थ उत्तम । वेदांती परम परमार्थु तो 
हा ॥ ७०७ ॥ </p>
<p>जगदकारें ब्रह्म निश्चित । जग अवघें विकारवंत । 
</p>
<p>तैं ब्रह्मासही विकार प्राप्त । म्हणती तो अर्थ 
न घडे राया ॥ ७०८ ॥ </p>
<blockquote>
<p><br/></p>
<p>नात्मा जजान न मरिष्यति नैधतेऽसौ । न क्षीयते सवनविद्व्यभिचारिणां 
हि । </p>
<p>सर्वत्र शश्वदनपाय्युपलब्धिमात्रं । प्राणो यथेन्द्रियबलेन 
विकल्पितं सत्‌ ॥ ३८ ॥ </p>
<p><br/></p>
</blockquote>

<p>ब्रह्मासी नाहीं माता पिता । यालागीं न घडे जन्मकथा 
। </p>
<p>आत्मा एकदेशी होता । तरी जन्मा येता जनजीजठरा ॥ ७०९ 
॥ </p>
<p>आत्म्यावेगळा कांहीं । तिळभरी ठावो रिता नाहीं 
। </p>
<p>यापरी पूर्णत्वें पाहीं । जन्म ते ठायीं स्पर्शेना 
॥ ७१० ॥ </p>
<p>जन्मापूर्वीं । बाळाचें नास्तिक्य । जन्मापाठीं 
मानिती आस्तिक्य । </p>
<p>या अस्तिनास्तीची भाख । आत्म्यासी देख असेना ॥ ७११ 
॥ </p>
<p>आतां आहे पूर्वीं नाहीं । ऐसें आस्तिक्य आत्म्याचे 
ठायीं । </p>
<p>कदाकाळीं न रिघे कांहीं । तो नित्य पाहीं निरंतर 
॥ ७१२ ॥ </p>
<p>तेहीं जन्मल्या बाळकासी । वाढी दिसे दिवसदिवसीं 
</p>
<p>तो बाळजन्म नाहीं आत्म्यासी । यालागीं वृद्धि त्यासी 
घडेना ॥ ७१३ ॥ </p>
<p>ज्यासी वृद्धि नाहीन्‌ तत्त्वतां । त्यासी न ये 
विपरिणमता । </p>
<p>बाल्य तारुण्य वृद्धावश्था । आत्म्यासी सर्वथा 
असेना ॥ ७१४ ॥ </p>
<p>जो मी बाळत्वें होतों धाकुटा । तोचि मी तार्य्ण्यें 
जाहलों मोठा । </p>
<p>तो मी वृद्ध जाहलों कटकटा । ऐसा त्रिकाळद्रष्टा 
परमात्मा ॥ ७१५ ॥ </p>
<p>द्रष्टा । साक्षी जो अवस्थातीत । तो कदा नव्हे अवस्थाभूत 
। </p>
<p>देहीं असोनि अवस्थारहित । जाण तो निश्चित परमात्मा 
॥ ७१६ ॥ </p>
<p>निरवस्थ आत्मा अविकारी पूर्ण । त्यासी कदा न ये क्षीणपण 
। </p>
<p>ज्यासी जन्मचि नाहीन्‌ जाण । त्यासी मरण असेना ॥ 
७१७ ॥ </p>
<p>तो अविकारी निरवस्थ पूर्ण । ज्यासी नाहीं जन्ममरण 
। </p>
<p>ऐसा त्य्य्‌ं आत्मा म्हणशील कोण । तरी जाण सर्वज्ञ 
ज्ञानस्वरूप ॥ ७१८ ॥ </p>
<p>म्हणसी ज्ञानही क्षणिक असे । घटज्ञानें पटज्ञान 
निरसे । </p>
<p>तेथ इंद्रियार्थवृत्तिचि नासे । ज्ञान जैसें तैसें 
अविनाशी ॥ ७१९ ॥ </p>
<p>तेचि अर्थींचा पूर्ण चृष्टांत । जेवीं प्राण देहातें 
वाढवीत । </p>
<p>तों देहोचि होय अवस्थाभूत । प्राण निरवस्थ जैसा 
तैसा ॥ ७२० ॥ </p>
<p>प्राणु देहातें चाळितां । त्यासी न बाधी देहावस्था 
। </p>
<p>आत्मा प्राणातें चेतविता । त्यासी देहावस्था असेना 
॥ ७२१ ॥ </p>
<p>येणें चि प्राणदृष्टांतें साधूनि घ्यावें परब्रह्मातें 
</p>
<p>देहेंद्रियवेगळें आत्म्यातें । पुढील श्लोकार्थें 
प्रबोधी ॥ ७२२ ॥ </p>
<blockquote>
<p><br/></p>
<p>अण्डेषु पेशिषु तरुष्वविनिश्चितेषु प्राणो हि 
जीवमुपधावति तत्र तत्र । </p>
<p>सन्ने यदिन्द्रियगणेऽहमि च प्रसुप्ते कूटस्थ आशयमृते 
तदनुस्मृतिर्नः ॥ ३९ ॥ </p>
<p><br/></p>
</blockquote>
<p>अंडज स्वेदज जारज । चौथें जाण गा उद्‍भिज । </p>
<p>त्यांचे ठायीं प्राणु सहज । आत्मयोगें सद वर्ते 
॥ ७२३ ॥ </p>
<p>प्राणयोगें आत्मा वर्ततां । त्यासी जीव म्हणती 
तत्त्वतां । </p>
<p>त्या प्राणासी न बाधिती देहावस्था । मा जीवाचे माथां 
त्या कैंच्या ॥ ७२४ ॥ </p>
<p>देहेंद्रियामाजीं वर्ततां । आत्मा अलिप्त देहावस्था 
। </p>
<p>तो कैसा म्हणती आतां । ऐक त्याही दृष्टांता सांगेन 
॥ ७२५ ॥ </p>
<p>आत्मा जागृतिदेहीं वर्ते । तैं सविकार मानिती त्यातें 
। </p>
<p>तोचि सांडूनि देहेंद्रियांतें । स्वप्नीं वर्ते 
पूर्वानुध्यासें ॥ ७२६ ॥ </p>
<p>देहेंद्रियाविहीन । केवळ लिंगदेह जाण । </p>
<p>निजात्मा देखे स्वप्न । जागृत्यभिमानसंकल्पें 
॥ ७२७ ॥ </p>
<p>तें उपरमल्या स्वप्न । देहाभिमान झालिया लीन । </p>
<p>सवविकारविहीन । सुषुप्तिकाळीं पूर्ण परमात्मा 
उरे ॥ ७२८ ॥ </p>
<p>देहेंद्रियासीं अभिमान लीन । कोणीही स्फुरेना स्फुरण 
। </p>
<p>तरी तें झालें सर्व शून्य । आत्मा चिद्‍घन नाहीं 
म्हणसी ॥ ७२९ ॥ </p>
<p>जरी सुषुप्तीसी आत्मा नाहीं । तरी सुखें निजेलों 
होतों पाहीं । </p>
<p>हें उपजे ज्याच्या ठायीं । तो सर्वथा नव्हे कहीं 
शून्य ॥ ७३० ॥ </p>
<p>जो मी जागृतीं जागता । तोचि मी स्वप्नातें देखता 
। </p>
<p>तोचि मी सुषुप्तीं सुखभोक्ता । एवं तिहीं अवस्था 
साक्षी जो ॥ ७३१ ॥ </p>
<p>गो अवस्थात्रयीं साक्षी पूर्ण । तो सर्वथा नव्हे 
शून्य । </p>
<p>तोचि परमात्मा परिपूर्ण । शुद्ध चिद्‍घन तो राया 
॥ ७३२ ॥ </p>
<p>सुषुप्तीं ब्रह्मानुभवो आहे । तरी कां पुढतीं संसारु 
पाहे । </p>
<p>तेथ अविद्येसीं अहं लीन राहे । यालागीं होये भवभ्रमु 
॥ ७३३ ॥ </p>
<p>तें अविद्या अहंकारेंसी नाशे । तैं जगद्रूपें ब्रहचि 
भासे । </p>
<p>जन्ममरणांचा ठावोचि पुसे । जीव समरसे परब्रह्मीं 
॥ ७३४ ॥ </p>
<p>तेथ हेतुमातु दृष्टां । प्रमाण-प्रमेय विवर्जित 
। </p>
<p>परमात्मा सदोदित । परब्रह्म निश्चित परमानंदें 
॥ ७३५ ॥ </p>
<p>तेथ सुखावरी सुख नांदे । आनंदु भोगिजे आनंदें । </p>
<p>जग दुमदुमी परमानंदें । स्वानंद बोधें संपूर्ण 
॥ ७३६ ॥ </p>
<p>निरसोनियां निजमाया । ऐसा अनुभवो मुनिवर्या । </p>
<p>कैं हो‍ईल म्हणसी राया । तैं भजावें यदुवर्या निष्कामभावें 
॥ ७३७ ॥ </p>
<blockquote>
<p><br/></p>
<p>यर्ह्यब्जनाभचरणैषणयोरुभक्त्या । चेतोमलानि विधमेद्‍गुणकर्मजानि 
। </p>
<p>तस्मिन्विशुद्ध उपलभ्यत आत्मतत्त्वं । शाक्षाद्यथामलदृशोः 
सवितृप्रकाशः ॥ ४० ॥ </p>
<p><br/></p>
</blockquote>
<p>निर्विकारस्वरूपप्राप्ति । अवश्य पावणें आहे चित्तीं 
। </p>
<p>तैं करावी भगवद्‍भक्ति । उत्कटा प्रीति अविश्रम 
॥ ७३८ ॥ </p>
<p>त्यजूनि पुत्रवित्तेषणेचें काज । जिणौनि लौकिकाची 
।आज । </p>
<p>पद्मनाभभजनाचें भोज । अतिनिर्लज्ज नाचावें ॥ ७३९ 
॥ </p>
<p>पुत्रवित्तलोकेषणा । त्यजूनि भजतां हरिचरणां । 
</p>
<p>तंव तंव चित्ताचे चैत्यमळ जाणा । क्षणक्षणां नासती 
॥ ७४० ॥ </p>
<p>रजतमादि कर्मज मळ । चित्तीं बैसले जे सबळ । </p>
<p>ते प्रक्षाळती सकळ । भक्तिप्रेमजळक्षाळणें ॥ ७४१ 
॥ </p>
<p>जंव जंव थोरावे सप्रेम भक्ति । तंव तंव पाया लागे 
विरक्ति । </p>
<p>स्वयें विरमे विषयासक्ति । होय चित्तवृत्ति निर्मळ 
॥ ७४२ ॥ </p>
<p>निर्मळ जाहलिया चित्तवृत्ति । परमात्मया सर्व भूतीं 
। </p>
<p>भजों लागे अनन्यप्रीतीं । हे चौथीं भक्ति उदार ॥ 
७४३ ॥ </p>
<p>ये भक्ति अतिशयें उदार । निर्दाळी भक्तांचा अहंकार 
। </p>
<p>उद्धरी सुर नर स्त्रिया शूद्र । आनंदनिर्भर करी 
जीवु ॥ ७४४ ॥ </p>
<p>हे भक्ति जैं लागे हातीं । तैं भवभयाची निःशेष शांति 
। </p>
<p>पायां लागती चारी मुक्ती । ऐशी उदार भक्ति ह्जरीची 
॥ ७४५ ॥ </p>
<p>जेवीं डोळां असतां पडळ । सविता उगवे सर्व काळ । </p>
<p>तो सन्मुख न देखे रविमंडळ । मा पदार्थ सकळ त्या कैंचे 
॥ ७४६ ॥ </p>
<p>तेंचि फिटलिया पडळ । दृष्टी होय अतिनिर्मळ । </p>
<p>देखों लगे पदार्थ सकळ । रविमंडळसमन्वयें ॥ ७४७ ॥ 
</p>
<p>तेवीं निजात्मा हृदयीं वसे । परी चित्तवृत्ति मळिण 
असे । </p>
<p>तंव परब्रह्म न प्रकाशे । चित्त वासनादोषें दूषित 
॥ ७४८ ॥ </p>
<p>तेथ करितां भगवद्‍भक्ति । निर्मळ होय चित्तवृत्ति 
। </p>
<p>तेव्हां निर्विकारस्वरूपप्राप्ति । भक्त पवती 
निजभजनें ॥ ७४९ ॥ </p>
<p>पावावया परमप्राप्ति जगीं दाटुगी भगवद्‍भक्ति 
। </p>
<p>ते म्यां सांगितली तुजप्रती । यथानिगुतीं नृपनाथा 
॥ ७५० ॥ </p>
<p>जेवीं डोळ्यांचे पडळ फिटे । तेथ प्रकाशेंसीं सविता 
भेटे । </p>
<p>तेवीं कल्पनालोपें प्रगटे । नेटेपाटें परब्रह्म 
॥ ७५१ ॥ </p>
<p>जेथ निर्विकल्प समान । निश्चयेंसीन्‌ जाहलें मन 
। </p>
<p>त्यासी देहीं वर्तांही जाण । भवबंधन स्पर्शेना 
॥ ७५२ ॥ </p>
<p>ऐसें गर्जोनिया जाण । हर्षें बोले पिप्पलायन । </p>
<p>तंव राजा सुखावला संपूर्ण । जीवींची खूण बाणली ॥ 
७५३ ॥ </p>
<p>ऐकतां ब्रह्मनिरूपण । राजा लांचावला पूर्ण । </p>
<p>पुढें वाढावया निरूपण । अन्वयें प्रश्न पुसतसे 
॥ ७५४ ॥ </p>
<p>जेणें तुटे कर्मबंधन । त्या कर्मयोगाचें लक्षण 
। </p>
<p>समूळ ऐकावया जाण । राजा आपण सादरें पुसतु ॥ ७५५ ॥ 
</p>
<blockquote>
<p><br/></p>

<p>श्रीराजोवाच । </p>
<p>कर्मयोगं वदत नः पुरुषो येन संस्कृतः । </p>
<p>विधूयेहाशु कर्माणि नैष्कर्म्यं विन्दते परम्‌ ॥ ४१ ॥ </p>
<p><br/></p>
</blockquote>


<p>राजा निजश्रद्धासंपन्न । अतिविनीत करी प्रश्न । 
</p>
<p>जेणें तुटे कर्मबंधन । तो कर्मयोग संपूर्ण सांगा 
स्वामी ॥ ७५६ ॥ </p>
<p>कोणें कर्में कर्म तुटे । नैष्कर्म्यासिद्धि स्वयें 
प्रगटे । </p>
<p>पुरुषा पुरुषोत्तम भेटे । हें मज गोमटें वर्म सांगा 
॥ ७५७ ॥ </p>
<blockquote>
<p><br/></p>
<p>एवं प्रश्नमृषीन्पूर्वमपृच्छं पितुरन्तिके । 
</p>
<p>नाब्रुवन्ब्रह्मणः पुत्रास्तत्र कारणमुच्यताम्‌ ॥ ४२ ॥ </p>
<p><br/></p>
</blockquote>

<p>पूर्वीं हाचि प्रश्नु सनकादिकां । पित्यासन्निध 
पुशिला देखा । </p>
<p>ते उत्तर नेदितीचि कां । हेही आशंका फेडावी स्वामी 
। </p>
<p>रायाचे प्रश्न अतिपवित्र । त्यांचें द्यावया प्रति‍उत्तर 
। </p>
<p>हरिखावला आविर्होत्र । तो कर्मवैचित्र्य निरूपी 
॥ ७५९ ॥ </p>
<blockquote>
<p><br/></p>
<cite><p>श्री‌आविर्होत्र उवाच । </p></cite>
<p>कर्माकर्म विकर्मेति वेदवादो न लौकिकः । </p>
<p>वेदस्य चेश्वरात्मत्वात्तत्र मुह्यन्ति सूरयः ॥ ४३ ॥ </p>
<p><br/></p>
</blockquote>

<p>कर्माकर्मविकर्म जाणा । सामान्य नव्हे नृपनंदना 
। </p>
<p>करितां विभागविवंचना । नुगवे सज्ञानां स्मृतिकारांसी 
॥ ७६० ॥ </p>
<p>जे स्वयें प्रतिसृष्टिकारी । तेही भुलले कर्मविभागावरी 
। </p>
<p>जे समुद्र घोंटिती चुळेकरीं । तेही कर्मसगरीं बुडले 
॥ ७६१ ॥ </p>
<p>येचि कर्मविवंचनेसाठीं । ऋषिमर्षींचिया कोटी । 
</p>
<p>मताभिमानें झालें हिंपुटी । त्यांसीही शेवटीं नुगवेचि 
॥ ७६२ ॥ </p>
<p>कर्माकर्मविभाग जाणा । स्वयें नुगवेचि चतुरानना 
। </p>
<p>इतरांची कोण गणना । कर्मविवंचना करावया ॥ ७६३ ॥ </p>
<p>कर्म वेदमूळ जाण । वेदु स्वयें नारायण । </p>
<p>वेदवादविवंचन । करितां मौन श्रुतिशास्त्रा ७६४ 
॥ </p>
<p>कर्म-अकर्म-विकर्म जाण । एकचि परी त्रिविध भिन्न 
। </p>
<p>तेंही विभागविवंचन । सावधान अवधारीं ॥ ७६५ ॥ </p>
<p>श्वेत मृदु मधुर । त्रिविधभेदें एक साखर । </p>
<p>तेवीं एकचि त्रिप्रकार । कर्मठ नर मानिती कर्म ॥ 
७६६ ॥ </p>
<p>भिन्न करितां मधुरता । तीमाजीं ये मृदु-श्वेतता 
। </p>
<p>श्वेततचि भिन्न करितां । मृदु-मधुरतं तीमाजीं ॥ 
७६७ ॥ </p>
<p>तेवीं भिन्न करितां कर्म । कर्मा सर्वांगीं अकर्म 
। </p>
<p>कर्म अकर्मामाजी विकर्म । मिरवे परम सौभाग्यें 
॥ ७६८ ॥ </p>
<p>मुख्य मूळीं जें कां निपजे । कर्म ऐसें त्यातें म्हणिजे 
। </p>
<p>विहिताविहितक्रिया जे जे । विकर्म म्हणिजे तिये 
नांव ॥ ७६९ ॥ </p>
<p>कर्म अकर्मयोगें चळे । ऐसें विकर्मीं ज्यासी विवळे 
। </p>
<p>त्यास निष्कर्मता आकळे । गुरुकृपाबळें तत्काळ ॥ 
७७० ॥ </p>
<p>कर्मावरी कर्म विशेष वाढे । विकर्म त्यातें म्हणणें 
घडे । </p>
<p>जेथें कर्म रिघों न शके पुढें । अकर्म चोखडें या 
नांव ॥ ७७१ ॥ </p>
<p>ऐशी कर्मविवंचना अटक । हा प्रश्न केला तैं तूं बाळक 
। </p>
<p>त्याचिलागीं गा राया देख । सनकादिक न सांगितीचि 
॥ ७७३ ॥ </p>
<p>कर्माकर्मविवंचना । अधिकारेंवीण कोणा । </p>
<p>सांगों नये नृपनंदना । कर्म सज्ञाना अतिदुर्बोध 
॥ ७७३ ॥ </p>
<blockquote>
<p><br/></p>

<p>परोक्षवादो वेदोऽयं बालानामनुशासनम्‌ । </p>
<p>कर्ममोक्षाय कर्माणि विधत्ते ह्यगदं यथा ॥ ४४ ॥ </p>
<p><br/></p>
</blockquote>

<p>जेवीं रोगु जावया निश्चित । बापु बाळा भेषज देत । 
</p>
<p>तेथें साखर घाली हातांत । तत्सेवनार्थ प्रलोभें 
॥ ७७४ ॥ </p>
<p>तेवीं वेदांचा परोक्षवाद । सत्य मानिती बुद्धिमंद 
। </p>
<p>कर्में छेदवी कर्मबाध । हा वेदानुवाद मुख्यत्वें 
॥ ७७५ ॥ </p>
<p>वेदु बोले स्वर्गादि फळ । तो प्रवृत्तिलोभ केवळ 
। </p>
<p>परी कर्में छेदी कर्ममूळ । हें मुख्यत्वें फळ वेदोक्तीं 
॥ ७७६ ॥ </p>
<p>लोहाची बेडी पडली पायीं । ते तोडावया घणु आणिला पाहीं 
। </p>
<p>तो घणुचि विकून खादला जिहीं । त्यांचें बंधन कहीं 
तुटेना ॥ ७७७ ॥ </p>
<p>तेवीं कर्में छेदावें कर्मबंधन । तें कर्म वेंचिती 
विषयीं पूर्ण । </p>
<p>त्यांचें कदा न तुटे भवबंधन । जन्ममरण सरेना ॥ ७७८ 
॥ </p>
<p>आम्ही स्वर्गफळा विरक्त । म्हणोनि नाचरे जो वेदोक्त 
। </p>
<p>त्याचें ज्ञान जालें विपरित । अति अनर्थ पावे तो 
॥ ७७९ ॥ </p>
<blockquote>
<p><br/></p>
<p>नाचरेद्यस्तु वेदोक्तं स्वयमज्ञोऽजितेन्द्रियः । </p>
<p>विकर्मणा ह्यधर्मेण मृत्योर्मृत्युमुपैति सः ॥ ४५ ॥ </p>
<p><br/></p>
</blockquote>

<p>आम्ही जितेंद्रिय म्हणवीत । म्हणोनि नाचरे जो वेदेक्त 
। </p>
<p>त्यासी नातुडे गा परमार्थ । अति‍अनर्थ अंगीं वाजे 
॥ ७८० ॥ </p>
<p>जरी शास्त्रज्ञ ज्ञाता झाला । आणि वेदोक्ता विमुख 
ठेला । </p>
<p>तरी तो जाणपणेंचि नागवला । जाण बुडाला दुःखार्णवीं 
॥ ७८१ ॥ </p>
<p>नाचरे जो वेदोक्त कर्म । त्यक्तकर्में मानी मिष्कर्म 
। </p>
<p>त्यासी थोरपडला भ्रम । नाडला परम अभिमानें ॥ ७८२ 
॥ </p>
<p>जरी विषयो निग्रहिल । आनि वेदोक्ता जो दुरावला । 
</p>
<p>तो निजघाता प्रवर्तला । स्वयें बुडाला नरकार्णवीं 
॥ ७८३ ॥ </p>
<p>वेद निज्मूळ परमार्था । तें वेदोक्त नाचरतां । </p>
<p>जें जें करणें न्‌६इपनाथा । त्‌ं तें तत्त्वतां 
अधःपाती ॥ ७८४ ॥ </p>
<p>डोळे देखणें तत्त्वतां । ते काढोनि पाहो जातां । 
</p>
<p>न देखे आपुली डोळसता । मा इतर पदार्था कोण देखे ॥ 
७८५ ॥ </p>
<p>तैसा नाचरोनि चेदार्थु । जो जो मानिला परमार्थु 
। </p>
<p>तेणें आंवतूनियां अनर्थु । जाण निश्चितु आणिला 
घरा ॥ ७८६ ॥ </p>
<p>तेणें आचार अनर्थपाटें । वाहावले जन्ममरणवाटे । 
</p>
<p>तेथ नानायोगिनिगर्भसंकटें । सोसितां न सुटे कल्पांतीं 
॥ ७८७ ॥ </p>
<p>तेथें जन्मजन्मों जन्म न टके । मरमरों मरण न चुके 
। </p>
<p>जैं वेदविहित चुके । तैं अतिदुःखें दुःखभोगु ॥ ७८८ 
॥ </p>
<p>विकर्मणा ह्यधर्मेण । हें मूळींचें पदनिरूपण । 
</p>
<p>तेणें विकर्मामाजीं अध्र्म पूर्ण । परी अकर्म तें 
जाण अधर्म नव्हे ॥ ७८९ ॥ </p>
<p>ज्यासी लावितां न लागे कर्म । या नांव मुख्य निष्कर्म 
। </p>
<p>निष्कर्मलक्षण हाचि धर्म । येणेंचिपरम मुक्त साधु 
॥ ७९० ॥ </p>
<p>ज्यासी शुद्ध आकळे अकर्म । तो तत्काळ होय निष्कर्म 
। </p>
<p>अकर्माचें कळल्या वर्म । मुक्तता परम पायां लागे 
॥ ७९१ ॥ </p>
<blockquote>
<p><br/></p>
<p>वेदोक्तमेव कुर्वाणो निःसङ्गोऽर्पितमीश्वरे । </p>
<p>नैष्कर्म्यं लभते सिद्धिं रोचनार्था फलश्रुतिः ॥ ४६ ॥ </p>
<p><br/></p>
</blockquote>

<p>दासी सामीची आज्ञाधारी । कां राजमुद्रा प्रजांवरी 
। </p>
<p>तैसी वेदाज्ञा जो शिरीं धरी । स्वधर्माची निष्काम 
॥ ७९२ ॥ </p>
<p>मी एकु कर्मकर्ता । ऐशी उठों नेदी अहंता । </p>
<p>तें कर्मचि स्वभावतां । अर्पीं श्री‍अनंता ईश्वरातें 
॥ ७९३ ॥ </p>
<p>एवं ईश्वरीं जें अर्पे कर्म । तें कर्म होय निर्धर्म 
। </p>
<p>याचि नांव परम । नैष्कर्म्य निजसिद्धी ॥ ७९४ ॥ </p>
<p>वेदें बोलिले कर्मफळ । ज्याची वासना निष्काम निर्मळ 
। </p>
<p>त्यासि वेदोक्त फळ प्रबळ । भोगावया केवळ स्वप्नीं 
न दिसे ॥ ७९५ ॥ </p>
<p>ऐसें असतां कर्मफळ । वांछितां नाडिजे केवळ । </p>
<p>जेवीं परिसु दे‍ऊनि सोज्ज्वळ । मगिजे पोफळ ता।म्बूलासी 
॥ ७९६ ॥ </p>
<p>कर्मा निष्कामता नित्य फळ । तेथ फळाशा नाडले सकळ 
। </p>
<p>चंदन सर्वांगीं सफळ । तेथ मागतां फळ नाडिजे स्वयें 
॥ ७९७ ॥ </p>
<p>हातिं आंतुडावया मासा । गळीं लाविजे अल्प आमिषा 
। </p>
<p>तेवीं निष्काम करावया मानसा । वेदु फळाशा प्रलोभी 
॥ ७९८ ॥ </p>
<p>आमिष घालूनि मासे पाळी । किं तद्योगें जळाबाहेरी 
गळी । </p>
<p>तेवीं कर्म कर्मातें निर्दाळी । हें नेणिजे मुळीं 
फळकामी ॥ ७९९ ॥ </p>
<p>हो कां फळाचिये चाडे । स्वधर्मकर्मीं प्रवृत्ति 
घडे । </p>
<p>तेणें नैष्कर्म्यसिद्धि आंतुडे । हें वेदाचे फुडें 
निजगृह्य ॥ ८०० ॥ </p>
<p>कर ब्रह्मत्वें सदा सफळ । फळ वांछी त्यातें निष्फळ 
। </p>
<p>हें जाणोनि कर्मकुशळ । फळाशा समूळ छेदिती ॥ ८०१ ॥ 
</p>
<p>ऐसें आचरतां वैदिक कर्म । तेणें कर्में पाविजे नैष्कर्म्य 
। </p>
<p>याहोनियां अति सुगम । सांगेन वर्म तें ऐक ॥ ८०२ ॥ 
</p>
<blockquote>
<p><br/></p>
<p>य आशु हृदयग्रन्थिं निर्जिही‌ऋषुः परात्मनः । </p>
<p>विधिनोपचरेद्देवं तन्त्रोक्तेन च केशवम्‌ ॥ ४७ ॥ </p>
<p><br/></p>
</blockquote>

<p>जेणें वासनेचें जाळ तुटे । अहंकारची गांठी सुटे 
। </p>
<p>जीवीं परमात्मा स्वयें प्रगटे । तें तांत्रिक गोमटें 
ऐक रया ॥ ८०३ ॥ </p>
<p>जया तांत्रिक महापूजा । संतोष होय गरुडध्वजा । </p>
<p>तें तांत्रिक विधान बोजा । महाराजा अवधारीं ॥ ८०४ 
॥ </p>
<p>वैदिक मंत्र त्रांत्रिक तंत्र । हे मिश्रपूजा अतिपवित्र 
। </p>
<p>शीघ्र निष्काम करी नर । तो पूजाप्रकार अति‍उत्तम 
॥ ८०५ ॥ </p>
<p>वैदिक अथवा तांत्रिक । गुरुमार्गें सिद्धिदायक 
। </p>
<p>यालागी गा आब्वश्यक । सद्‍गुरुसी देख शरण जावें 
॥ ८०६ ॥ </p>
<blockquote>
<p><br/></p>

<p>लब्ध्वानुग्रह आचार्यात्तेन सन्दर्शितागमः । </p>
<p>महापुरुषमभ्यर्चेन्मूर्त्याभिमतयात्मनः ॥ ४८ ॥ </p>
<p><br/></p>
</blockquote>

<p>प्रवृत्तिनिवृत्तिकृत कार्या । अवश्य पाहिजे आचार्या 
। </p>
<p>आपमतीं भजतां राया । अनेक अपायांमाजीं पडे ॥८०७ 
॥ </p>
<p>भोयी पाय सिद्ध आहेती । भोयाळेंवीण वृथा भ्रमती 
। </p>
<p>तेवीं गुरूवीण जे जे करिती । ते ते अहंमती दृढ भ्रमले 
॥ ८०८ ॥ </p>
<p>गुरु ब्रह्म दोनी ऐक । ऐशिया भावना आवश्यक । </p>
<p>सेवा करूनि भावपूर्वक । संतोषवूनि देख अनुग्रहो 
घ्यावा ॥ ८०९ ॥ </p>
<p>तेथ निजाधिकारप्राप्तें । जे मूर्ति आवडेल आपणियातें 
। </p>
<p>तेचि मंत्रविद्या तेथें श्रद्धासंभरितें अंगीकारावी 
॥ ८१० ॥ </p>
<p>तेव्हां गुरुमुखें मिश्र वोजा । पुरुषोत्तममहापूजा 
। </p>
<p>शिकोनियां निजकाजा । भजावें अधोक्षजा शिक्षिता 
मतीं ॥ ८११ ॥ </p>
<p>ते चि भजती हातवटी । आगमोक्त निजपुष्टी । </p>
<p>राया सांगेन गोमटी । सावधानदृष्टीं अवधारीं ॥ ८१२ 
॥ </p>
<blockquote>
<p><br/></p>

<p>शुचिः सम्मुखमासीनः प्राणसंयमनादिभिः । </p>
<p>पिण्डं विशोध्य सन्न्यास कृतरक्षोऽर्चयेद्धरिम्‌ ॥ ४९ ॥ </p>
<p><br/></p>
</blockquote>

<p>विध्युक्त करितां संध्यास्नान । तेथचि आहे ब्रह्मज्ञान 
। </p>
<p>आचमनीं होय हरिरूप आपण । हें नेणोनि अज्ञान आगमीं 
भरती ॥ ८१३ ॥ </p>
<p>केशवदी नामीं जाण । अंगप्रत्यंगीं न्यासितां पूर्ण 
। </p>
<p>तेव्हां हरिरूप होय आपण । हें नेणोनि अज्ञान आगमीं 
भारती ॥ ८१४ ॥ </p>
<p>करूनि आगमोक्त संध्यास्नान । मूर्तीपासीं ये‍ऊन 
जाण । </p>
<p>संमुख घालावें आसन । चैलाजिनकुशयुक्त ॥ ८१५ ॥ </p>
<p>र्चक-पूरक-कुंभकें जाण । प्रणायामें प्राणसंयमन 
। </p>
<p>भूतशुद्ध्यादिकीं जाण । शरीरशोधन करावें ॥ ८१६ 
॥ </p>
<p>भूतविलय भूतशुद्धी । प्राणप्रतिष्ठा पिंडादिशुद्धी 
। </p>
<p>मूळमंत्रें न्यास प्रबुद्धीं गुरुदीक्षाविधी 
विध्युक्त कीजे ॥ ८१७ ॥ </p>
<p>हृदय कवच शिखा शिर । नेत्रे अस्त्रादि फळ्कार । </p>
<p>एवंविधान अनुकार । आगमोक्तप्रकार करावे न्यास ॥ 
८१८ ॥ </p>
<p>यापरी मूळमंत्रदीक्षा । करोनि दिग्बंधनादि संरक्षा 
। </p>
<p>मग मूर्तिपूजनपक्षा । नृपाध्यक्षा अवधारीं ॥ ८१९ 
॥ </p>
<blockquote>
<p><br/></p>
<p>अर्चादौ हृदये चापि यथालब्धोपचारकैः । </p>
<p>द्रव्यक्षित्यात्मलिण्गानि निष्पाद्य प्रोक्ष्य चासनम्‌ ॥ ५० ॥ </p>
<p><br/></p>
</blockquote>

<p>प्रयोगछंद संपूर्ण । पूर्वान्वया विपरीत जाण । 
</p>
<p>द्रव्यशुद्धि क्षितिमार्जन । हें मागील निरूपण 
पुढां आलें ॥ ८२० ॥ </p>
<p>द्रव्यशुद्धि मुख्यशोधन । भूमिशुद्धि संमार्जन 
। </p>
<p>आत्मशुद्धि सावधान । काढिल्या अनुलेपन मूर्तिशुद्धी 
॥ ८२१ ॥ </p>
<p>पूजासंभार सिद्ध करून । समस्त शंखतोयें प्रोक्षून 
। </p>
<p>निजासनीं सावधान । एकाग्र जाण बैसावें ॥ ८२२ ॥ </p>
<p>ज्यासी च्यानीं मूर्ति न ये पूर्ण । तेणें प्रतिमामूर्ति 
अधिष्ठान । </p>
<p>तेथेंचि करावें पूजन । लब्धोपचारें जाण आगमोक्त 
॥ ८२३ ॥ </p>
<p>ज्यासी ध्याना मूर्ति ये अतिसंकटीं । तेणें बाह्योपचार‍आटाटी 
। </p>
<p>सांडूनियां ध्यानदृष्टीं । करावी गोमटी मानसपूजा 
॥ ८२४ ॥ </p>
<p>ज्याचे हृदयींचें न विकरे ध्यान । बाह्यमूर्तिपूजेसी 
सावधान । </p>
<p>तेणें उभयतां पूजन । करावें संपूर्ण आगमोक्त ॥ ८२५ 
॥ </p>
<blockquote>
<p><br/></p>
<p>पाद्यादीनुपकल्प्याथ सन्निधाप्य समाहितः । </p>
<p>हृदादिभिः कृतन्यासो मूलमन्त्रेण चार्चयेत्‌ ॥ ५१ ॥ </p>
<p><br/></p>
</blockquote>

<p>सकळ पूजासंभार । निकट ठेवूनि उपचार । </p>
<p>मग मूर्तीसी न्यासप्रकार । उक्तशास्त्र करावा ॥ 
८२६ ॥ </p>
<p>जैसेचि न्यास आपणास । तैसेचि करावे मूर्तीस । </p>
<p>हा आगमोक्त गुरुसौरस । मूळमंत्रें न्यास मूर्तीसी 
॥ ८२७ ॥ </p>
<p>आगमोक्त करितां न्यास । अंगप्रत्यंगीं विन्यास 
। </p>
<p>तेणें कर्ता होय हृषीकेश । हा अर्थसौरस दृढ करावा 
॥ ८२८ ॥ </p>
<p>दृढ करोनि अनुसंधान । मूळमंत्रें मूर्तिपूजन । 
</p>
<p>हृदयीं आणि प्रतिमेसी जाण । पूजाविधान दोहीं ठायीं 
॥ ८२९ ॥ </p>
<blockquote>
<p><br/></p>

<p>साङ्गोपाङ्गां सपार्षदां तां तां मूर्तिं स्वमन्त्रतः । </p>
<p>पाद्यार्घ्याचमनीयाद्यैः स्नानवासोविभूषणैः ॥ ५२ ॥ </p>
<p><br/></p>
</blockquote>
<p>करचरणादि अव्यंग । मूर्ति चिंतावी सुन्दर साङ्‍ग 
। </p>
<p>श्याम मनोहर श्रीरंग । उल्हास चांग निजध्यानीं 
॥ ८३० ॥ </p>
<p>मूर्ति चतुर्भुज वेल्हाळ । शंख चक्र गदा कमळ । </p>
<p>सुनंदादि पार्षदमेळ । चिंतावे सकळ आयुधादिक ॥ ८३१ 
॥ </p>
<p>यथोक्त मधुपर्कविधान । अर्घ्यपाद्यादि आचान । </p>
<p>पुरुषसूक्त्मंत्रें जाण । करावें स्नान निर्मळ 
जळें ॥ ८३२ ॥ </p>
<p>मुकुट कुंडलें कटी मेखला । कांसे मिरवे सोनसळा । 
</p>
<p>आपाद रुळे वनमाळा । कौस्तुभ तेजाळा कंठीं झळके ॥ 
८३३ ॥ </p>
<p>पाद पद्मांकित सुकुमार । ऊर्धरेखा ध्वज वज्र । </p>
<p>वांकी अंदुवांचा गजर । चरणीं तोडर गर्जतु ॥ ८३४ ॥ 
</p>
<blockquote>
<p><br/></p>
<p>गन्धमाल्याक्षतस्रग्भिर्धूपदीपोपहारकैः । </p>
<p>साङ्गम्सम्पूज्य विधिवत्स्तवैः स्तुत्वा नमेद्धरिम्‌ ॥ ५३ ॥ </p>
<p><br/></p>
</blockquote>

<p>निढळीं शुद्ध श्यामकळा । टिळकु रेखिला पिंवळा । 
</p>
<p>त्यावरी अक्षता सोज्ज्वळा । आरक्त तेजाळा कुंकुमाक्त 
॥ ८३५ ॥ </p>
<p>सुमनें गुंफिली वीरगुंठी । त्यांवरी मधुकरांची 
घरटी । </p>
<p>तुळसीकमळमाळा कंठीं । चंदनाची उटी श्यामंगीं शोभे 
॥ ८३६ ॥ </p>
<p>धूप दीपं उपहार । तांबूल अर्पावा सकर्पूर । </p>
<p>निरंजनें जयजयकार । मंत्रावसर अर्पावा ॥ ८३७ ॥ </p>
<p>स्तुति करावी वेदोक्त मंत्रें । कां पुराणोक्त 
नाना स्तोत्रें । </p>
<p>अथवा प्राकृत नामोच्चारें । नाना प्रकारें गध्यपध्यें 
॥ ८३८ ॥ </p>
<p>स्तवनें संतोष अधोक्षजा । ऐसें भावावें महाराजा 
। </p>
<p>मग साष्टांगें अतिवोजा । गरुडध्वजा नमस्कारावें 
॥ ८३९ ॥ </p>
<blockquote>
<p><br/></p>
<p>आत्मानं तन्मयं ध्यायन्‌ मूर्तिं संपूजयेद्धरेः ।</p>
<p>शेषामाधाय शिरसा स्वधाम्न्युद्वास्य सत्कृतम्‌ ॥ ५४ ॥ </p>
<p><br/></p>
</blockquote>

<p>द्वैतभावें भजनविधि । ते जाणावी स्थूल बुद्धि । 
</p>
<p>भजनाची भजनसिद्धी । जाण त्रिशुद्धी तन्मय होणें 
॥ ८४० ॥ </p>
<p>मूर्तिध्यानें तन्मय स्थिति । ऐक्यत्वें राहे निश्चळ 
वृत्ति । </p>
<p>याचि नांव मुख्य भक्ति । उठलिया पुढतीन्‌ नमावें 
हरी ॥ ८४१ ॥ </p>
<p>अ‌ओशी पूजा करूनि हरी । शेष प्रशादु धरोनि शिरीं 
। </p>
<p>मग देवो आपणियाभीतरीं । हृदयमंदिरीं निजविजे ॥ 
८४२ ॥ </p>
<p>एवं पूजेचें उद्वासन । ध्यानमूर्ति हृदयीं शयन 
। </p>
<p>प्रतिमा पर्यंकीं निजवून । विधिविधानसमाप्ति ॥ 
८४३ ॥ </p>
<p>जाहलिया पूजविसर्जन । विसर्जूं नये अनुसंधान । 
</p>
<p>अखंड हरीचें स्मरण । सर्वस्वें आपण सर्वदा कीजे 
॥ ८४४ ॥ </p>
<p>या नांव गा आगमविधि । राया जाण त्रिशुद्धि । </p>
<p>सदा पाळिती सद्‍बुद्धि । परमत्मसिद्धिप्रापक ॥ 
८४५ ॥ </p>
<p>आगमोक्त विधिकक्षण । प्रतिमाचि मुख्य नव्हे जाण 
। </p>
<p>ज्यासी जेथ श्रद्धा पूर्ण । तेथ हें विधान सुखें 
कीजे ॥ ८४६ ॥ </p>
<blockquote>
<p><br/></p>
<p>एवमग्न्यर्कतोयादावतिथौ हृदये च यः । </p>
<p>यजतीश्वरमात्मानमचिरान्मुच्यते हि सः ॥ ५५ ॥ </p>
<p>इति श्रीमद्‍भागवते महापुराणे पारमहंस्यां संहितायामेकादशस्कंधे 
तृतीयोऽध्यायः ॥ ३ ॥ </p>
<p><br/></p>
</blockquote>

<p>हे पूजा नव्हे एकदेशी । बहुत स्थानें ये पूजेसी । 
</p>
<p>त्यांत शीघ्रतर जें प्रप्तीसी । तें मी तुजपासीं 
सांगेन राया ॥ ८४७ ॥ </p>
<p>येणेंचि विधानें यथाकाळीं । साङ्‍ग पूजा कीजे जळीं 
। </p>
<p>अथवा सूर्यमंडळीं । पूजा सोज्ज्वळीं हरिध्यानें 
कीजे ॥ ८४८ ॥ </p>
<p>अग्नीच्या ठायीं होय दीप्ति । पूजा कीजे कमळापति 
। </p>
<p>अवघ्यापरीस शीघ्रप्राप्ति । पूजावा अथिथि भगवद्‍भावें 
॥ ८४९ ॥ </p>
<p>आलिया वैश्वदेवाचे अंतीं । तो भलता हो भलते याती 
। </p>
<p>त्यासी जे भगवद्‍भावें पूजिती । त्यांचे घरा पूर्ण 
प्राप्ति वोरसोनि ये ॥ ८५० ॥ </p>
<p>पूर्वीं अनोळखु निश्चितीं । आलिया वैश्वचेवाचें 
अंतीं । </p>
<p>त्यातें ब्रह्मभावें जे पूजिती । त्यांसी भुक्तिमुक्ति 
आंदणी ॥ ८५१ ॥ </p>
<p>त्या वैश्वदेवाचे अंतीं जाण । निजभाग्यें आलिया 
शुद्ध ब्राह्मण । </p>
<p>तया श्रद्धेनें पूजितां आपण । ते घरीं नारायण स्वानंदें 
वसे ॥ ८५२ ॥ </p>
<p>राया वैश्वदेवाचें अंतीं । अतिथीसवें ये भुक्तिमुक्ति 
। </p>
<p>विमुख जाहल्या त्या लाभा नाडती । पूजकां सुखप्राप्ति 
परमानंदें ॥ ८५३ ॥ </p>
<p>अतिथीच्या ठायीं मूर्तिध्याम । सर्वथा करणें न 
लगे जाण । </p>
<p>तो स्वरूपें स्वयें नारायण । पूजितां संपूर्ण सर्वार्थसिद्धि 
॥ ८५४ ॥ </p>
<p>एवं अतिथीसी जें अर्पे । तें भगवंतमुखीं स्मर्पे 
। </p>
<p>यालागीं अतिसाक्षेपें । अतिथि ब्रह्मरूपें पूजिजे 
सदा ॥ ८५५ ॥ </p>
<p>जें जें बोलिलें पूजास्थान । तेथें निजश्रद्धाचि 
प्रमाण । </p>
<p>श्रद्धेवेगळें राया जाण । प्राप्ति संपूर्ण कदा 
न लभे ॥ ८५६ ॥ </p>
<p>निजश्रद्धेचें हृदय स्थान । ते हृदयीं विध्युक्त 
पूजन । </p>
<p>करितां श्रद्धेनें आपण । प्राप्ति संपूर्ण उद्‍बोधे 
स्वयें ॥ ८५७ ॥ </p>
<p>येर्‍हवीं तरी आपुल्या देहीं । चाळक ईश्वरु आहे 
हृदयीं । </p>
<p>श्रद्धेनें भजतां त्याचे ठायीं । निजप्राप्ति पाहीं 
सहजें लाभे ॥ ८५८ ॥ </p>
<p>जें जें आपण सेविजे । तें तें भगवन्मुखीं भाविजे 
। </p>
<p>येणें निजभजनें पाविजे । जाण सहजें परमात्मा ॥ ८५९ 
॥ </p>
<p>सांडोनि देहींची अहंता । सकळ भोग ईश्वर भोक्ता । 
</p>
<p>ऐसी दृढ भावना भावितां । पाविजे परमार्था अपरोक्षसिद्धी 
॥ ८६० ॥ </p>
<p>देह जड मूढ अचेतन । सकळभोक्ता ईश्वर पूर्ण । </p>
<p>तेथ वाढवूनि देहाभिमान । भोगिती अज्ञान अनेक दुःखें 
॥ ८६१ ॥ </p>
<p>ते सांडूनि देह‍अहंता । हृदयस्था शरण जातां । </p>
<p>पाविजे पूर्ण परमार्था । जाण तत्त्वतां नृपवर्या 
॥ ८६२ ॥ </p>
<p>निःशेष सांडिजे मीपण । याचि नांव हृदयस्था शरण । 
</p>
<p>तूं सहजें परब्रह्म पूर्ण । मिथ्या देहाभिमान धरूं 
नको ॥ ८६३ ॥ </p>
<p>राया येणेंचि कर्में जाण । तुटे कर्माचें कर्मबंधन 
। </p>
<p>पाविजे पूर्ण समाधान । तें हें मुख्य लक्षण नृपनाथा 
॥ ८६४ ॥ </p>
<p>आगमोक्त निजभजन । कर्मयोगाचें मुख्य लक्षण । </p>
<p>ऐकतां राजा समधान । परमानंदें पूर्ण निवाला ॥ ८६५ 
॥ </p>
<p>जंव जंव रायाचें पुरे कोड । तंव तंव कथा लागे गोड 
। </p>
<p>अतिशयें श्रवणाची चाड । विशेषें वाड थोरावली ॥ ८६६ 
॥ </p>
<p>राजा निवालेनि परमानंदें । सुखावलेनि निजबोधें 
। </p>
<p>लांचावलेनि स्वानंदें । पुधां प्रश्न विनोदें पुसेल 
॥ ८६७ ॥ </p>
<p>उगें राहतां आपण । उठून जाती मुनिगण । </p>
<p>यालागीं प्रश्नावरी प्रश्न । विचित्रविंदान पुसतु 
॥ ८६८ ॥ </p>
<p>स्वानंचें लोधली चित्तवृत्ती । इंद्रियें वेधलीं 
सुखस्थितीं । </p>
<p>राजा निवाला निश्चितीं । तरी प्रश्नोक्ती पुसत 
॥ ८६९ ॥ </p>
<p>पुसेल हरीचे अवतार । ते कथा सुंदर मनोहर । </p>
<p>निरूपण अति अरुवार । निजजिव्हार निववील ॥ ८७० ॥ </p>
<p>त्या प्रश्नाचें प्रत्युत्तव । कथाकौतुक सनागर 
। </p>
<p>एका जनार्दनाचा किंकर । उपानहधर संतांचा ॥ ८७१ ॥ 
</p>
<p>संत सज्जन कृपास्थिती । श्रीजनार्दन वरदमूर्ती 
। </p>
<p>पुढील कथेचि व्युत्पत्ती । सांगेन यथार्थी अर्थुनी 
॥ ८७२ ॥ </p>
<p>श्रीभागवताचे राशीवरी । एकाजनार्दन केला मापारी 
। </p>
<p>तो निजबोधाचे कुडवावारीं । भरील वखारी श्रवणाच्या 
॥ ८७३ ॥ </p>
<blockquote>
<p><br/></p>

<p>इति श्रीमद्‍भागवते महापुराणे एकादशस्कन्धे परमहंस 
संहितायां </p>
<p>एकाकार टीकायां निमिजायंतसंवादे मायाकर्मब्रह्मनिरूपणं 
नाम तृतीयोऽध्यायः ॥ ३ ॥</p>
<p>॥ श्रीकृष्णार्पणमस्तु ॥ श्लोक ५५ ॥ ओव्या ॥ ८७३ ॥ </p>
<p><br/></p>
</blockquote>

</article>
</body>

<!-- Mirrored from santeknath.org/eknathi bhagwat/adhyay 3.html by HTTrack Website Copier/3.x [XR&CO'2013], Tue, 04 Aug 2015 03:10:59 GMT -->
</html>
