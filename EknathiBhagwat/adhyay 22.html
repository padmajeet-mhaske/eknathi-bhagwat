<!DOCTYPE html>
<html>

<!-- Mirrored from santeknath.org/eknathi bhagwat/adhyay 2.html by HTTrack Website Copier/3.x [XR&CO'2013], Tue, 04 Aug 2015 03:10:42 GMT -->
<head>

  <meta charset="utf-8">
  <meta name="viewport" content="width=device-width, initial-scale=1">
  <link rel="stylesheet" href="http://maxcdn.bootstrapcdn.com/bootstrap/3.3.6/css/bootstrap.min.css">
  <script src="https://ajax.googleapis.com/ajax/libs/jquery/1.12.0/jquery.min.js"></script>
  <script src="http://maxcdn.bootstrapcdn.com/bootstrap/3.3.6/js/bootstrap.min.js"></script>
  <link href='http://fonts.googleapis.com/css?family=Amita:400|Glegoo:400&subset=devanagari,latin' rel='stylesheet' type='text/css'>
  <link rel="stylesheet" type="text/css" media="print" href="style_print.css">
  <link rel="stylesheet" type="text/css" media="screen" href="style_print.css">

</head>
<body>
<article>
<h1>॥ श्री एकनाथी भागवत ॥ </h1>
<p><br/></p>
<h2>अध्याय बाविसावा</h2>
<p><br/></p>
<section>
<p>॥ श्रीगणेशाय नमः ॥ श्रीकृष्णाय नमः ॥</p>
</section>
<section>
<p>ॐ नमो सद्‍गुरु खांबसूत्री । चौर्यांरशीं लक्ष 
पुतळ्या यंत्रीं ।</p>
<p>नाचविशी निजतंत्रीं । प्राचीनदोरीस्वभावें ॥ १ 
॥</p>
</section>
<section>
<p>दोरी धरिली दिसो न देशी । परी पुतळ्या स्वयें नाचविशी 
।</p>
<p>नवल लाघवी कैसा होशी । अलिप्ततेंसीं सर्वदा ॥ २ ॥</p>
</section>
<section>
<p>तेथ जैशी ज्याची पूर्वगती । तें भूत नाचे तैशा रीतीं 
।</p>
<p>ते नाचविती चेतनाशक्ती । तुझ्या हातीं वीणहस्तें 
॥ ३ ॥</p>
</section>
<section>
<p>जेवीं कां अचेतन लोहातें । चुंबक खेळवी निजसामर्थें 
।</p>
<p>तेवी तूं सकळ भूतांतें । निजसत्तें नाचविशी ॥ ४ ॥</p>
</section>
<section>
<p>ऐशीं सदा नाचतीं परतंत्र । तरी अभिमानाचें बळ थोर 
।</p>
<p>सत्य मानोनि देहाकार । आम्ही स्वतंत्र म्हणविती 
॥ ५ ॥</p>
</section>
<section>
<p>आम्ही सज्ञान अतिज्ञाते । आम्ही कर्मकुशल कर्मकर्ते 
।</p>
<p>इतर मूर्खें समस्तें । ऐशा अभिमानातें वाढविती 
॥ ६ ॥</p>
</section>
<section>
<p>एवं देहाभिमानाचेनि हातें । विसरोनि आपुल्या अकर्तृत्वातें 
।</p>
<p>स्वयें पावले कर्मबंधातें । जेवीं स्वप्नावस्थे 
विषबाधा ॥ ७ ॥</p>
</section>
<section>
<p>स्वप्नीं अतिशय चढलें विख । आतां उतरलें निःशेख 
।</p>
<p>तेवीं बंधमोक्ष देख । सत्यत्वें मूर्ख मानिती ॥ 
८ ॥</p>
</section>
<section>
<p>हे तुझे खांबसूत्रींची कळा । मिथ्या सत्यत्वें 
दाविशी डोळां ।</p>
<p>हा अतिशयें अगाध सोहळा । तुझी अतर्क्य लीळा तर्केना 
॥ ९ ॥</p>
</section>
<section>
<p>अचेतनीं चेतनधर्म । प्रत्यक्ष दाविशी तूं सुगम 
।</p>
<p>हेंचि तुझें न कळे वर्म । करोनि कर्म अकर्ता ॥ १० 
॥</p>
</section>
<section>
<p>अकर्ताचि तूं होशी कर्ता । कर्ता होत्साता अकर्ता 
।</p>
<p>हे तुझी कांबसूत्रता । न कळे सर्वथा कोणातें ॥ ११ 
॥</p>
</section>
<section>
<p>तुझी माया पाहों जातां । तोचि मायेनें ग्रासिला 
तत्त्वतां ।</p>
<p>असो तुजचि पाहों म्हणतां । तेही सत्त्वावस्था मायेची 
॥ १२ ॥</p>
</section>
<section>
<p>ऐसें तुझें खांबसूत्र । अकळ न कळे गा तुझें चरित्र 
।</p>
<p>देखों नेदितां निजसूत्र । भूतें विचित्र नाचविशी 
॥ १३ ॥</p>
</section>
<section>
<p>तुझेनि जग होय जाये । परि म्यां केलें हें ठावें 
नोहे ।</p>
<p>ऐसा तुझा खेळ पाहें । कोणें काये लक्षावा ॥ १४ ॥</p>
</section>
<section>
<p>यापरि खेळ वाढविशी । सवेंचि विकल्पोनि मोडिशी ।
</p>
<p>विकार महत्तत्त्वीं सांठविशी । हेंही दर्तृत्व 
अंगासी न लगत गेलें ॥ १५ ॥</p>
</section>
<section>
<p>याचें मुख्यत्वें मूळ लक्षण । तुझे कृपेवीण न कळे 
जाण ।</p>
<p>तुझी कृपा झालिया पूर्ण । जनीं जनार्दन प्रकटे पैं 
॥ १६ ॥</p>
</section>
<section>
<p>जनीं प्रगटल्या जनार्दन । तद्रूजप हो‌इजे आपण ।
</p>
<p>हे मूळींची निजखूण । मीतूंपण रिगेना ॥ १७ ॥</p>
</section>
<section>
<p>मीतूंपणेंवीण प्रसिद्ध । जनीं जनार्दन निजानंद 
।</p>
<p>त्याचे कृपेस्तव विशद । श्रीभागवत शुद्ध वाखाणिलें 
॥ १८ ॥</p>
</section>
<section>
<p>तेथ एकविसाव्याचे अंतीं । वेद त्रिकांड लक्ष्यार्थस्थिती 
।</p>
<p>ब्रह्म एकचि निश्चितीं । अद्वयस्थिती अविनाशी ॥ 
११ ॥</p>
</section>
<section>
<p>हें वेदार्थसारनिरूपण । ऐकतां उद्धवा बाणली खूण 
।</p>
<p>ब्रह्म एकाके परिपूर्ण । दुजेनवीण संचलें ॥ २० ॥</p>
</section>
<section>
<p>वेदवादें ब्रह्म एक । स्वानुभवें तैसेंचि देख ।
</p>
<p>तरी ज्ञाते ऋषिजन लोक । केवीं तत्त्वें अनेक बोलती 
॥ २१ ॥</p>
</section>
<section>
<p>येचि आशंकेलागीं जाण । उद्धवें स्वयें मांडिला 
प्रश्न ।</p>
<p>परी पोटांतील भिन्न खूण । उगा श्रीकृष्ण न रहावा 
॥ २२ ॥</p>
</section>
<section>
<p>मी झालों जी ब्रह्मसंपन्न । हें ऐकतां माझें वचन 
।</p>
<p>निजधामा निघेल श्रीकृष्ण । मग हें दर्शन मज कैंचें 
॥ २३ ॥</p>
</section>
<section>
<p>ऐशिया काकुळतीं जाण । संशयेवीण करी प्रश्न ।</p>
<p>ते आयकोनि श्रीकृष्ण । सुखसमाधान भोगित ॥ २४ ॥</p>
</section>
<section>
<p>तंव कृष्णाचे मनीं आणिक । उद्धव मी दोघे एक ।</p>
<p>मिथ्या वियोगाचें दुःख । हें कळे तंव देख प्रश्न 
सांगों ॥ २५ ॥</p>
</section>
<section>
<p>बाविसावे अध्यायीं देख । तत्त्वसंख्या सांगेल आवश्यक 
।</p>
<p>प्रकृतिपुरुषविवेक । जन्ममरणद्योतक प्रकारु ॥ 
२६ ॥</p>
</section>
<section>
<p>आत्म एक कीं अनेक । आणि तत्त्वसंख्याविवेक ।</p>
<p>हें कळावया निष्टंक । उद्धव देख पूसत ॥ २७ ॥</p>
</section>
<blockquote>
<section>
<p><br/></p>

<cite><p>उद्धव उवाच-</p></cite>
<p>कति तत्त्वावि विश्वेश संख्यातान्यृषिभिः प्रभो 
।</p>
<p>नवैकादश पञ्चत्रीण्यात्थ त्वमिह शुश्रुम ॥ १ ॥</p>
<p><br/></p>
</section>
</blockquote>
<section>


<p>विश्वात्मका विश्वेश्वरा । विश्वधारका विश्वंभरा 
।</p>
<p>विश्वसाक्षी विश्वाकरा । विश्वैकसुंदरा श्रीकृष्णा 
॥ २८ ॥</p>
</section>
<section>
<p>तुज विश्वात्मक म्हणतां । जड मलिन एकदेशिता ।</p>
<p>आली म्हणशी अज्ञानता । यालागीं प्रभुता उपपादी 
॥ २९ ॥</p>
</section>
<section>
<p>जड मलिन अज्ञानता । हे मायेस्तव होती तत्त्वतां 
।</p>
<p>ते मायेचा तूं नियंता । हे अगाध प्रभुता पैं तुझी 
॥ ३० ॥</p>
</section>
<section>
<p>ऐशिया संबोधनद्वारा । विनवूनि स्वामी शारंगधरा 
।</p>
<p>तत्त्वसंखेच्या विचारा । निजनिर्धारा पुसत ॥ ३१ 
॥</p>
</section>
<section>
<p>जे तपःसामर्थ्यें समर्थ थोर । अनागतद्रष्टे ऋषीश्वर 
।</p>
<p>त्यांची तत्त्वसंख्या विचित्र । पृथक्‌पृथगाकारें 
बोलती ॥ ३२ ॥</p>
</section>
<section>
<p>तत्त्वसंख्या इत्थंभूत । एकुणिसाव्या अध्यायांत 
।</p>
<p>तुम्हींच निरूपिला तत्त्वार्थ । तोचि वृत्तांत 
सांगत ॥ ३३ ॥</p>
</section>
<section>
<p>( पूर्वश्लोकार्ध ”नवैकादशपंचत्रीन्‌” )</p>
<p>चौदावे शोकिंच्या निरूपणीं । हे अठ्ठावीस तत्त्वगणनी 
।</p>
<p>सांगितली शार्ङ्‌गपाणी । मजलागोनी निश्चित ॥ ३४ 
॥</p>
</section>
<section>
<p>ये तत्त्वसंख्येचा विचर । प्रकृति पुरुष महदहंकार 
।</p>
<p>पंच महाभूतें थोर । हा संख्याप्रकार नवांचा ॥ ३५ 
॥</p>
</section>
<section>
<p>दाही इंद्रियें अकरावें मन । पंच विषय तीन्ही गुण 
।</p>
<p>हें अठ्ठावीस संख्यागणन । स्वमुखें आपण निरूपिलें 
॥ ३६ ॥</p>
</section>
<section>
<p>यापरी गा लक्ष्मीपती । हे मुख्यत्वें तुझी तत्त्वोक्ती 
।</p>
<p>आतां ऋषीश्वरांच्या युक्ती । ऐक तुजप्रती सांगेन 
॥ ३७ ॥</p>
</section>
<section>
<p>तें तूं ऐक गा निश्चित । तुज सांगेन तयाचा अर्थ ।
</p>
<p>म्हणोनियां निरूपित । स्वयें मनोगत उद्धव ॥ ३८ ॥</p>
</section>
<section>
<p>म्हणे तत्त्वतां अवधारीं । मी सांगेन एक कुसरी ।
</p>
<p>प्रकृतिपुरुषांमाझारीं । विचित्र परी सांगत ॥ ३९ 
॥</p>
</section>
<blockquote>
<section>
<p><br/></p>

<p>केचित्षड्विशतिं प्राहुरपरे पंचविंशतिम्‌ ।</p>
<p>सप्तैके नव षट्‌ केचिच्चत्वार्येकादशापरे ॥ २ ॥</p>
</section>
</blockquote>
<blockquote>
<section>
<p>केचित्सप्तदश प्राहुः षोडशैके त्रतोदश ।</p>
<p>एतावत्त्वं हि संख्यानमृषयो यद्विवक्षया ।</p>
<p><br/></p>
</blockquote>

<section>
<p>येथ तत्त्वसंख्या मतवाद । ऋषीश्वरांमाजीं विवाद 
।</p>
<p>त्या विवादाचे शब्द । ऐक विशद सांगेन ॥ ४० ॥</p>
</section>
<section>
<p>एक म्हणे तत्त्वें ’सव्वीस’ । दुजा म्हणे उगा बैस 
।</p>
<p>बहु बोलावाया नाहीं पैस । तत्त्वें ’पंचवीस’ नेमस्त 
॥ ४१ ॥</p>
</section>
<section>
<p>तिजा म्हणे तुम्हीं येथ । कैसोनि वाढविलें स्वमत 
।</p>
<p>तत्त्वें नेमस्तचि ’सात’ । कैंचीं बहुत बोलतां 
॥ ४२ ॥</p>
</section>
<section>
<p>एक म्हणे हें अभिनव । बोलतां न लाजती मानव ।</p>
<p>वृथा बोलाची लवलव । तत्त्वें ’नव’ नेमस्त ॥ ४३ ॥</p>
</section>
<section>
<p>तंव हांसोनि बोले एक । सांपे सज्ञान झाले लोक ।</p>
<p>मिथ्या बहु तत्त्वजल्पक । ’तत्त्वषट्क’ नेमस्त 
॥ ४४ ॥</p>
</section>
<section>
<p>एक म्हणती परते सरा । नेणा तत्त्वसंख्यविचारा ।
</p>
<p>तत्त्वें नेमिलींच ’अकरा’ । बडबड सैरा न करावी ॥ 
४५ ॥</p>
</section>
<section>
<p>दुजा म्हणे तत्त्वविचारा । नेणोनि धरिसी अहंकारा 
।</p>
<p>पुसोनियां थोरथोरां । तत्त्वें ’सतरा’ नेमस्त ॥ 
४६ ॥</p>
</section>
<section>
<p>एक म्हणे व्युत्पत्तिबळा । कां व्यर्थ पिटाल कपाळा 
।</p>
<p>न कळे भगवंताची लीळा । तत्त्वें ’सोळा’ नेमस्त ॥ 
४७ ॥</p>
</section>
<section>
<p>एक म्हणे या गर्वितां पोरां । कोण पुसे तत्त्वविचारा 
।</p>
<p>तत्त्वें नेमस्तचि ’तेरा’ । निजनिर्धारा म्यां 
केलें ॥ ४८ ॥</p>
</section>
<section>
<p>एक म्हणे सांडा चातुरी । तत्त्वें नेमस्तचि ’चारी’ 
।</p>
<p>दु‌आ म्हणे या कायशा कुसरी । तत्त्वें निर्धारीं 
’दोनचि’ ॥ ४९ ॥</p>
</section>
<section>
<p>तिजा म्हणे वाचाट लोक । कोणें धरावें यांचें मुख 
।</p>
<p>निजनिर्धारीं तत्त्व ’एक’ । एकाचा अनेक विस्तार 
॥ ५० ॥</p>
</section>
<section>
<p>एवं मतपरंपरा नाना मतीं । ऋषीश्वरीं वेंचितां युक्ती 
।</p>
<p>तुझ्या तत्त्ववादाची निश्चिती । कोणें इत्थंभूतीं 
मानावी ॥ ५१ ॥</p>
</section>
<blockquote>
<section>
<p><br/></p>

<p>गायन्ति पृथगायुष्मन्निदं नो वक्तुमर्हसि ॥ ३ ॥</p>
<p><br/></p>
</section>
</blockquote>
<section>


<p>तूं निजात्मा परमेश्वर । तुज जाणावया ऋषीश्वर ।
</p>
<p>वेंचूनि युक्तिचे संभार । तत्त्वविचार बोलती ॥ 
५२ ॥</p>
</section>
<section>
<p>स्वामीनें सांगितलें तत्त्व एक । ऋषीश्वर बोलती 
अनेक ।</p>
<p>येचिविषयींचें निष्टंक । मज आवश्यक सांगावें ॥ 
५३ ॥</p>
</section>
<section>
<p>एवं या तत्त्वनिश्चयासी । मज सांगावया योग्य होसी 
।</p>
<p>ऐसा विनविला हृषीकेशी । तो उद्धवासी तुष्टला ॥ ५४ 
॥</p>
</section>
<section>
<p>जीं जीं ऋषीश्वर बोलती । तीं तीं तत्त्वें सत्य होतीं 
।</p>
<p>हें सर्वज्ञ ज्ञाते जाणती । तेचि अर्थीं हरि बोले 
॥ ५५ ॥</p>
</section>
<blockquote>
<section>
<p><br/></p>

<cite><p>श्रीभगवानुवाच-</p></cite>
<p>युक्तंच सन्ति सर्वत्र भाषन्ते ब्राह्मण यथा ।</p>
<p>मायां मदीयामुद्गृवह वदतां किं नु दुर्घटम्‌ ॥ 
४ ॥</p>
<p><br/></p>
</section>
</blockquote>
<section>


<p>ज्याचेनि मतें जैसें ज्ञान । तो तैसें करी तत्त्वव्याख्यान 
।</p>
<p>या हेतू बोलती ब्राह्मण । तें सत्य जाण उद्धवा ॥ 
५६ ॥</p>
</section>
<section>
<p>जरी अवघीं मतें प्रमाण । तरी कां करावें मतखंडण ।
</p>
<p>उद्धवा तूं ऐसें न म्हणा । ते मी निजखूण सांगेन ॥ 
५७ ॥</p>
</section>
<section>
<p>अघटघटित माझी माया । जे हरिहरां न ये आया ।</p>
<p>जे नाथिलें वाढवूनियां । लोकत्रया भुलवीत ॥ ५८ ॥</p>
</section>
<section>
<p>ते माया धरोनियां हातें । ऋषीश्वर निजमतें ।</p>
<p>जो जो जें जें बोलेल जेथें । तें तें तेथें घडे सत्य 
॥ ५९ ॥</p>
</section>
<section>
<p>केवळ दोराचा सर्पाकार । हा श्वेत कृष्ण कीं रक्तांबर 
।</p>
<p>ज्यासी जैसा भ्रमाकार । त्यासी साचार तो तैसा ॥ ६० 
॥</p>
</section>
<section>
<p>तेवीं आत्मतत्त्व एकचि जाण । अविकारी निजनिर्गुण 
।</p>
<p>तेथ नाना तत्त्वांचें व्याख्यान । बोलती ब्राह्मण 
मायायोगें ॥ ६१ ॥</p>
</section>
<section>
<p>त्या मायेच्या मायिका व्युत्पत्ती । नाना वाग्वाद 
स्वमतीं ।</p>
<p>त्याच वादाची वादस्थिती । ऐक तुजप्रती सांगेन ॥ 
६२ ॥</p>
</section>
<section>
<p>ऐसें बोलोनि श्रीकृष्णनाथ । उद्धवाप्रति साङ्‌ग 
निरूपित ।</p>
<p>तत्त्वविचारणा यथार्थ । स्वयें सांगत आपण ॥ ६३ ॥</p>
</section>
<section>
<p>हें पांचवे शोकींचें नीरूपण । श्रीकृष्ण‌उ द्धवविवरण 
।</p>
<p>सांगितलें तत्त्वव्याख्यान । उद्धवा जाण यथार्थ 
॥ ६४ ॥</p>
</section>
<blockquote>
<section>
<p><br/></p>

<p>नैतदेवं यथाऽऽत्थ त्वं यदहं वच्मि तत्तथा ।</p>
<p>एवं विवदतां हेतुं शक्तयो मे दुरत्ययाः ॥ ५ ॥</p>
<p><br/></p>
</section>
</blockquote>
<section>


<p>माझे मायेचें प्रबळ बळ । तेणें अभिमान अतिसबळ ।</p>
<p>वाढवूनि युक्तीचें वाग्जाळ । करिती कोल्हाळ वाग्वादी 
॥ ६५ ॥</p>
</section>
<section>
<p>प्रबळ शास्त्रश्रवणाभिमान । तुझें वचन तें अप्रमाण 
।</p>
<p>मी बोलतों हेंचि प्रमाण । पत्रावलंबन केलें असे 
॥ ६६ ॥</p>
</section>
<section>
<p>सत्त्वरजादि गुणोत्पत्ती । माझे मायेच्या अनंत 
शक्ती ।</p>
<p>तेणें गुणक्षोभें विवादती । स्वमतव्याप्ती‌अभिमानें 
॥ ६७ ॥</p>
</section>
<blockquote>
<section>
<p><br/></p>

<p>यासां व्यत्करा‌आसीद्विकल्पो वदतां पदम्‌ ।</p>
<p>प्राप्ते शमदमेऽप्येति, वादस्तमनुशाम्यति ॥ ६ ॥</p>
<p><br/></p>
</section>
</blockquote>
<section>


<p>कां गुणक्षोभें अभिमान । विकल्प उपजवी गहन ।</p>
<p>विकल्पें युक्तीचें क्षळण । करी आपण अतिवादें ॥ 
६८ ॥</p>
</section>
<section>
<p>सांडितां गुणक्षोभविलास । रजतमांचा होय र्क्ष्हास 
।</p>
<p>सत्त्ववृत्तीचा निजप्रकाश । अति‌उल्हास शमदमांचा 
॥ ६९ ॥</p>
</section>
<section>
<p>शमदमांचे निजवृत्ती । संकल्प-विकल्पेंसीं जाती 
।</p>
<p>वाद अतिवाद उपरमती । जेवीं सूर्याप्रती आंधारें 
॥ ७० ॥</p>
</section>
<section>
<p>सर्वज्ञ ज्ञाते जे गा होती । ते नाना तत्त्वांच्या 
तत्त्वोक्ती ।</p>
<p>स्वयें विवंचं जाणती । ऐक तुजप्रती सांगेन ॥ ७१ ॥
</p>
</section>
<blockquote>
<section>
<p><br/></p>

<p>परस्परानुप्रवेशत्तत्त्वानां पुरुषर्षभ ।</p>
<p>पौर्वापर्यप्रसंख्यानं यथा वक्तुर्विवक्षितम्‌ 
॥ ७ ॥</p>
<p><br/></p>
</section>
</blockquote>
<section>


<p>गुरूपाशीं शास्त्रपाठा । करूनि साधिली निजनिष्ठा 
।</p>
<p>एक उद्धवा पुरुषश्रेष्ठा । प्रियवरिष्ठा प्रियोत्तमा 
॥ ७२ ॥</p>
</section>
<section>
<p>तत्त्वगणनेचे जे जे लेख । एकाचें थोडें एकाचें अधिक 
।</p>
<p>हा ’अनुप्रवेश’ वोळख । एकामाजीं एक उपजती ॥ ७३ ॥</p>
</section>
<section>
<p>तत्त्वांपासूनि तत्त्वें होतीं । कारणरूपें कार्याची 
स्थिती ।</p>
<p>अंतीं जेथील तेथें प्रवेशती । हे तत्त्वोपपत्ती 
उद्धवा ॥ ७४ ॥</p>
</section>
<section>
<p>पूर्वस्थिति जें तें कारण । त्यापासोनि उपजे तें 
कार्य जाण ।</p>
<p>हें कार्यकारणांचें लक्षण । तत्त्वविचक्षण बोलती 
॥ ७५ ॥</p>
</section>
<section>
<p>येथ वक्त्याचें जैसें मनोगत । तैशी तत्त्वसंख्या 
होत ।</p>
<p>कार्य-कारण एकत्व गणित । तत्वसंख्या तेथ थोडीच ॥ 
७६ ॥</p>
</section>
<section>
<p>एकचि कार्य आणि कारण । गणितां आणिती भिन्न ।</p>
<p>तेथ तत्त्वसंख्या अधिक जाण । होय गणन उद्धवा ॥ ७७ 
॥</p>
</section>
<section>
<p>एवं कार्यकारणें भिन्नभिन्नें । तत्त्वसंख्या 
थोडी बहुत होणें ।</p>
<p>हीं तत्त्ववक्त्यांचीं लक्षणें । तुज सुलक्षणें 
सांगितलीं ॥ ७८ ॥</p>
</section>
<section>
<p>येचि विषयींची उपपत्ती । स्वयें सांगताहे श्रीपती 
।</p>
<p>कार्यकारणनिजतुक्ती । उद्धवाप्रती निवाडे ॥ ७९ 
॥</p>
</section>
<blockquote>
<section>
<p><br/></p>

<p>एकस्मिन्नपि दृश्यन्ते प्रविष्टानीतराणि च ।</p>
<p>पूर्वस्मिन्वा परस्मिन्वा तत्त्वे तत्त्वानि 
सर्वशः ॥ ८ ॥</p>
<p><br/></p>
</section>
</blockquote>
<section>


<p>आकशापासूनि वायु झाला । तो गगनावेगळा नाही गेला 
।</p>
<p>वायूपासूनि अग्नि झाला । तेथ प्रवेशु आला दोंहींचा 
॥ ८० ॥</p>
</section>
<section>
<p>अग्नीपासून आला जळरस । त्यामाजीं तिंहीचा रहिवास 
।</p>
<p>जळापासून पृथ्वीचा प्रकाश । तीमाजीं प्रवेश चहूंचा 
॥ ८१ ॥</p>
</section>
<section>
<p>तैसें कार्य आणि कारण । परस्परें अभिन्न जाण ।</p>
<p>जेवी लेणें आणि सुवर्ण । वेगळेंपण एकत्वें ॥ ८२ ॥</p>
</section>
<section>
<p>जेवीं तंतु आणि पट । दोनी दिसती एकवट ।</p>
<p>तेवीं कार्यकारण सगट । दिसे स्पष्ट अभिन्न ॥ ८३ ॥</p>
</section>
<section>
<p>साक‌एचीं नारळें केळीं । परी तीं साकरत्वा नाहीं 
मुकलीं ।</p>
<p>तेवीं कारणांचीं कार्यें झाली । असतां संचलीं कारणत्वें 
॥ ८४ ॥</p>
</section>
<section>
<p>जेवीं कां पृथ्वीचा मृत्पिंड । मृत्पिंडीं अनेक 
भांड ।</p>
<p>होतां गाडगीं उदंड । मृतिका अखंड सर्वांमाजीं ॥ 
८५ ॥</p>
</section>
<section>
<p>तेवीं कारणीं कार्यविशेषु । कार्यासी कारणत्वें 
प्रकाशु ।</p>
<p>हा परस्परानुप्रवेशु । अनन्य बिलासु अखंडत्वें 
॥ ८६ ॥</p>
</section>
<section>
<p>एक कार्य आणि कारण । होय भिन्न आणि अभिन्न ।</p>
<p>तेणें तत्त्वसंख्यालक्ष्ण । घडे जाण न्यूनाधिक 
॥ ८७ ॥</p>
</section>
<blockquote>
<section>
<p><br/></p>

<p>पौर्वापर्यमतोऽमीषां प्रसङ्‌ख्यानमभीप्सताम्‌ 
।</p>
<p>यथा विविक्तं यद्वक्त्रं गृह्णीमो युक्तिसम्भवात्‌ 
॥ ९ ॥</p>
<p><br/></p>
</section>
</blockquote>
<section>


<p>म्या सांगितली तैशी जाण । तत्त्वसंख्या अधिकन्यन 
।</p>
<p>व्हावया हेंचि कारण । वक्त्याची जानविवक्षा ॥ ८८ 
॥</p>
</section>
<section>
<p>जैसें ज्यासी असे ज्ञान । जैसा ईप्सित मताभिमान 
।</p>
<p>तैसतैसें तत्त्वव्याख्यान । ऋषीश्वर जाण बोलती 
॥ ८९ ॥</p>
</section>
<section>
<p>जो बोले ज्या मतयुक्ती । तें तें घडे त्या मतसंमतीं 
।</p>
<p>हें मी जाणें सर्वज्ञ श्रीपती । यालागीं त्या युक्ती 
मीही मानीं ॥ ९० ॥</p>
</section>
<section>
<p>जें बोलिजे ऋषीजन । सव्वीस तत्त्वें विवंचून ।</p>
<p>उद्धवा तुज मी सांगेन । सावधान अवधारीं ॥ ९१ ॥</p>
</section>
<blockquote>
<section>
<p><br/></p>

<p>अनाद्यविद्यायुक्तस्य पुरुषस्यात्मवेदनम्‌ ।
</p>
<p>स्वतो न स्म्भवादन्यस्तत्त्वज्ञो ज्ञानदो भवेत्‌ 
॥ १० ॥</p>
<p><br/></p>
</section>
</blockquote>
<section>


<p>प्रकृतिपुरुषमहत्तत्त्व येथें । अहंकार आणि महाभूतें 
।</p>
<p>इंद्रियें विषयसमेतें । यें तत्त्वें निश्चितें 
पंचवीस ॥ ९२ ॥</p>
</section>
<section>
<p>येथ पुरुषाहोनिया भिन्न । जीव वेगळा करूनि जाण ।
</p>
<p>तत्त्वसंख्यालक्षण । केलीं संपूर्ण सव्वीस ॥ ९३ 
॥</p>
</section>
<section>
<p>जीवाच्या भिन्नत्वाचें कारण । अनादि अविद्येस्तव 
जाण ।</p>
<p>घे‌ऊनि ठेला देहाभिमान । कर्मबंधन दृढ झालें ॥ ९४ 
॥</p>
</section>
<section>
<p>अहंकर्तेपणाचा खटाटोप । तेणें अंगीं आदळे पुण्यपाप 
।</p>
<p>विसरला निजरूप । विषयलोलुप्य वाढवितां ॥ ९५ ॥</p>
</section>
<section>
<p>लागलें बद्धतेचें बंधन । न करवे कर्मपाशच्छेदन 
।</p>
<p>त्याच्या उद्धारालागीं जाण । ज्ञानदाता सर्वज्ञ 
ईश्वर ॥ ९६ ॥</p>
</section>
<section>
<p>गुरुद्वारा पाविजे ज्ञान । तेथें ईश्वराचा आभार 
कोण ।</p>
<p>येथ ईश्वरकृपेवीण । सद्गु।रु जाण भेटेना ॥ ९७ ॥</p>
</section>
<section>
<p>झालिया सद्गुेरुप्राप्ती । ईश्वरकृपेवीण न घडे 
भक्ती ।</p>
<p>सद्गुारु तोचि ईश्वरमूर्ती । वेदशास्त्रार्थी 
संमत ॥ ९८ ॥</p>
</section>
<section>
<p>गुरु-ईश्वरां भिन्नपण । ऐसें देखे तो नागवला आपण 
।</p>
<p>एवं ईश्वरानुग्रहें जाण । ज्ञानसंपन्न होय जीवु 
॥ ९९ ॥</p>
</section>
<section>
<p>गुरूंनी सांगितली ज्ञानस्थिती । ते ईश्वरकृपेवीण 
चित्तीं ।</p>
<p>ठसावेना साधकांप्रती । जाण निश्चितीं उद्धवा ॥ 
१०० ॥</p>
</section>
<section>
<p>जीव नियम्य ईश्वर नियंता । जीव अज्ञान ईश्वर ज्ञानदाता 
।</p>
<p>जीव परिच्छिन्न एकदेशिता । ईश्वर सर्वथा सर्वगत 
॥ १ ॥</p>
</section>
<section>
<p>जीव हीन दीन अज्ञान । ईश्वर समर्थ सर्वज्ञ ।</p>
<p>जीवास दृढ कर्मबंधन । ईश्वर तो जाण निष्कर्म ॥ २ 
॥</p>
</section>
<section>
<p>एवं ईश्वरकृपें जाण । जीवासी प्राप्त होय ज्ञान 
।</p>
<p>यालागीं ईश्वराहून । जीव भिन्न या हेतू ॥ ३ ॥</p>
</section>
<section>
<p>म्हणशी करितां कर्माचरण । जीवासी प्राप्त हो‌ईल 
ज्ञान ।</p>
<p>हें सर्वथा न घडे जाण । जडत्वपण कर्मासी ॥ ४ ॥</p>
</section>
<section>
<p>कर्मा जडत्व जाण । त्यासी बहुत अज्ञान ।</p>
<p>त्या कर्मासी अत्यंत बद्धपण । हें सज्ञान जाणती 
॥ ५ ॥</p>
</section>
<section>
<p>कर्म स्वरूपें जड अचेतन । त्यासी चेतविता ईश्वर 
जाण ।</p>
<p>तें न करितां ईश्वरार्पण । ज्ञानदाता कोण कर्मासी 
॥ ६ ॥</p>
</section>
<section>
<p>कर्मासी जडत्वें नाहीं सत्ता । कर्मक्रियेचा ईश्वर 
ज्ञाता ।</p>
<p>ईश्वरचि कर्मफळदाता । कर्मचेतविता ईश्वरु ॥ ७ ॥</p>
</section>
<section>
<p>ज्ञान तोचि ईश्वर । तेणें रचिला हा विस्तार ।</p>
<p>संहारितां तोचि निर्धार । सत्तमात्र ईश्वर जाणावा 
॥ ८ ॥</p>
</section>
<section>
<p>जीवासी ज्ञानसायुज्यता । कां स्वर्गभोगफळदाता 
।</p>
<p>अथवा इहलोकें वर्तविता । जीवासी तत्त्वतां ईश्वरु 
॥ ९ ॥</p>
</section>
<section>
<p>यापरी अवश्य जाण । जीव ईश्वर्‌ करितां भिन्न ।</p>
<p>तत्त्वें सव्वीस संपूर्ण । बोलिले ब्राह्मण या 
हेतू ॥ ११० ॥</p>
</section>
<section>
<p>पंचवीस तत्त्वांची कथा । ते जीवेश्वरांची ऐक्यता 
।</p>
<p>तेही सांगेन मी आतां । त्यांच्या मता संमत ॥ ११ ॥
</p>
</section>
<blockquote>
<section>
<p><br/></p>

<p>पुरुषेश्वरयोरत्र न वैलक्षण्यमण्वपि ।</p>
<p>तदन्यकल्पनापार्था ज्ञानं च प्रकृतेर्गुणः ॥ ११ 
॥</p>
<p><br/></p>
</section>
</blockquote>
<section>


<p>जीवेश्वरांचे ऐक्यता । सहजचि असे स्वभावतां ।</p>
<p>तेथ अणुमात्र भेदवार्ता । न रिघे सर्वथा निश्चित 
॥ १२ ॥</p>
</section>
<section>
<p>स्वभावें पाहतां दर्पण । एकाचें देखिजे दोन्हीपण 
।</p>
<p>परी द्विधा नव्हेचि आपण । यापरी जाण जीवशिव ॥ १३ 
॥</p>
</section>
<section>
<p>अज्ञानप्रतिबिंब तें जीव । त्याचा द्रष्टा तो सदाशिव 
।</p>
<p>तरी ऐक्यतेचें जें वैभव । तो निजस्वभाव मोडेना ॥ 
१४ ॥</p>
</section>
<section>
<p>जेवीं दर्पणामाजीं आपण । तेवीं जीवरूपें शिवुचि 
जाण ।</p>
<p>दोनी चेतनत्वें समान । तेंही लक्षण अवधारीं ॥ १५ 
॥</p>
</section>
<section>
<p>जैशी चेष्टा कीजे आपण । तेचि प्रतिबिंबीं दिसे जाण 
।</p>
<p>तेवीं ईश्वरसत्ता सचेतन । गमनागमन जीवासी ॥ १६ ॥</p>
</section>
<section>
<p>जेणें स्वरूपें असे आपण । तद्रूमप प्रतिबिंबीं 
दिसे जाण ।</p>
<p>तेवीं ईश्वरत्व संपूर्ण । असे अविच्छिन्न जीवामाजीं 
॥ १७ ॥</p>
</section>
<section>
<p>जैसा अग्नि राखां झांकोळिला । तरी अग्नि अग्निपणें 
असे संचला ।</p>
<p>तेवीं शिवासी जीवभावो आला । परी नाहीं मुकला निजत्वा 
॥ १८ ॥</p>
</section>
<section>
<p>॥ आशकां ॥</p>
</section>
<section>
<p>&quot;हो कां जीव शीव दोनी एक । तरी एक मलिन एक चोख ।</p>
<p>तैसें सदोख आणि निर्दोख । हे विशेख कां दिसती&quot; ॥ 
१९ ॥</p>
</section>
<section>
<p>थिल्लरीं प्रतिबिंबला सविता । त्या प्रतिबिंबा‌अंगीं 
सर्वथा ।</p>
<p>थिल्लरिंचे मळ पाहतां । दिसती तत्त्वतां लागलेसे 
॥ १२० ॥</p>
</section>
<section>
<p>तेचि निर्वाळोनि पाहतां वेगीं । बिंबप्रतिबिंबनियोगीं 
।</p>
<p>सर्वथा मळ न लगे अंगीं । उभयभागीं विशुद्ध ॥ २१ ॥</p>
</section>
<section>
<p>आरशा‌अंगीं टिकले मळ । सुबद्ध वैसले बहुकाळ ।</p>
<p>ते प्रतिबिंबा‌अंगीं केवळ । दिसती प्रबळ जडलेसे 
॥ २२ ॥</p>
</section>
<section>
<p>तो मळ जैं पघे फेडावा । तैं आरिसा साहणे तोडावा ।
</p>
<p>परी प्रतिबिंब केव्हां । साहणे धरावा हें बोलूं 
नये ॥ २३ ॥</p>
</section>
<section>
<p>तेवीं सदोष आणि निर्दोष । केवळ अविद्याचि हे देख 
।</p>
<p>जीव शिव उभयतां चोख । नित्य निर्दोख निजरूपें ॥ २४ 
॥</p>
</section>
<section>
<p>पाहतां शुद्धत्वें स्फटिक जैसा । जे रंगीं ठेवावा 
दिसे त्या‌ऐसा ।</p>
<p>स्वयें अलिप्त जैसातैसा । जीव स्वभावतां तैसाचि 
॥ २५ ॥</p>
</section>
<section>
<p>जीव स्वयें चित्स्वरूप । जे गुणीं मिळे दिसे तद्रूदप 
।</p>
<p>परी गुणदोष पुण्यपाप । जीवासी अल्प लागेना ॥ २६ ॥</p>
</section>
<section>
<p>प्रत्यक्ष प्रतिबिंबीं मिथ्यता । दिसे निजबिंबाचिया 
सत्ता ।</p>
<p>तेवीं जीवशिवांसी अभिन्नता । जाण तत्त्वतां निश्चित 
॥ २७ ॥</p>
</section>
<section>
<p>जीवशिवांचें एकपण । तेणें सव्विसांमाजीं जाण ।</p>
<p>एक तत्त्व होतां न्यून । शेष तेंचि पूर्ण पंचवीस 
॥ २८ ॥</p>
</section>
<section>
<p>आशंका ॥</p>
</section>
<section>
<p>&quot;जीवशिवांचें एकपण । ऐसें जें जाणणें तें ’ज्ञान’ 
।</p>
<p>तें एक तत्त्व येथें आन । त्यांमाजीं जाण उपजलें 
॥ २९ ॥</p>
</section>
<section>
<p>तें ज्ञानतत्त्व अंगीकारितां । पंचवीस सव्वीस तत्तकथा 
।</p>
<p>दोनी मतें होती वृथा” । ऐसें सर्वथा न म्हणावें ॥ 
१३० ॥</p>
</section>
<section>
<p>येथ मूळींचें निरूपण । श्लोकाचे अंतींचा चरण ।</p>
<p>ज्ञान तें प्रकृतीचा गुण । त्यासी वेगळेपण असेना 
॥ ३१ ॥</p>
</section>
<section>
<p>गुणकर्मांच्या खटपटा । प्रपंच अज्ञानें अतिलाठा 
।</p>
<p>ज्ञान अज्ञानाचा सत्त्ववांटा । जेवीं कांटेनि कांटा 
फेडिजे ॥ ३२ ॥</p>
</section>
<section>
<p>शोधित जो सत्त्वगुण । त्या नांव बोलिजे मुख्य ’ज्ञान’ 
।</p>
<p>तेंही गुणांमाजीं पडे जाण । वेगळेंपण नव्हेचि तत्त्व 
॥ ३३ ॥</p>
</section>
<section>
<p>ज्ञान स्वतंत्र तत्त्व होतें । तरी नासतीं दोनी 
मतें ।</p>
<p>तें पडे गुणा‌अंतौतें । यालागीं दोनी मतें निर्दुष्ट 
॥ ३४ ॥</p>
</section>
<section>
<p>तेचि त्रिगुणांची व्यवस्था । तुज मी सांगेन आतां 
।</p>
<p>ऐक उद्धवा तत्त्वतां । गुण सर्वथा आविद्यक ॥ ३५ ॥
</p>
</section>
<blockquote>
<section>
<p><br/></p>

<p>प्रकृतिर्गुणसाम्यं वै प्रकृतेर्नात्मनो गुणाः 
।</p>
<p>सत्त्वं रजस्तम इति स्थित्युत्पत्त्यन्तहेतवः 
॥ १२ ॥</p>
<p><br/></p>
</section>
</blockquote>
<section>


<p>उत्पत्तिस्थितिनिर्दळण । हें त्रिगुणांचें कार्य 
पूर्ण ।</p>
<p>’गुणसाम्य’ ते प्रकृति जाण । आत्मा ’निर्गुण’ गुणातीत 
॥ ३६ ॥</p>
</section>
<section>
<p>म्हणशी परमात्मा गुणातीत । परी जीवात्मा गुणग्रस्त 
।</p>
<p>हेही गा मीथ्या मात । ऐक वृत्तांत सांगेन ॥ ३७ ॥</p>
</section>
<section>
<p>चंद्र निश्चळ निजस्वभावें । तो चाले त्या अभ्रासवें 
।</p>
<p>दिसे जेवीं सवेग धांवे । तेवीं गुणस्वभावें जीवात्मा 
॥ ३८ ॥</p>
</section>
<section>
<p>घटामाजी उदक भरितां । घटाकाश भिजेना सर्वथा ।</p>
<p>तेवीं जीवात्मा गुणीं वर्ततां । अलिप्तता गुणकर्मीं 
॥ ३९ ॥</p>
</section>
<section>
<p>जीव अहंकर्तेपणीं विख्यात । तो केवीं म्हणावा कर्मातीत 
।</p>
<p>येचि अर्थीं कृष्णनाथ । विशदार्थ सांगत ॥ १४० ॥</p>
</section>
<blockquote>
<section>
<p><br/></p>

<p>सत्त्वं ज्ञानं रजः कर्म तमोऽज्ञानमिहोच्यते ।
</p>
<p>गुणव्यतिकरः कालः स्वभावः सूत्रमेव च ॥ १३ ॥</p>
<p><br/></p>
</section>
</blockquote>
<section>


<p>सत्त्वगुणास्तव ’ज्ञान’ । रजोगुणें ’कर्म’ जाण 
।</p>
<p>मोह आलस्ययुक्त गहन । तमीं ’अज्ञान’ नांदत ॥ ४१ ॥</p>
</section>
<section>
<p>सत्त्वादि जे तिन्ही गुण । केवळ प्रकृतीचे हे जाण 
।</p>
<p>यांसी स्वतंत्रपण । नव्हेचि जाण या हेतू ॥ ४२ ॥</p>
</section>
<section>
<p>गुणक्षोभक ’काळ’ देख । तो पुरुषाचा अवलोक ।</p>
<p>पुरुष काळ हा नामविशेख । स्वरूपें एक हे दोन्ही ॥ 
४३ ॥</p>
</section>
<section>
<p>स्वाभाविक मायेचें स्फुरण । प्रथम कार्य जें निर्माण 
।</p>
<p>त्या नांव ’महत्तत्त्व’ जाण । ’सूत्र’ ’प्रधान’ 
ज्यासी म्हणती ॥ ४४ ॥</p>
</section>
<section>
<p>यालागीं प्रकृतीहूनि भिन्न । यासी न ये वेगळेंपण 
।</p>
<p>हे प्रकृति कार्यकारणीं अभिन्न । तत्त्वविचक्षण 
मानिती ॥ ४५ ॥</p>
</section>
<section>
<p>अठ्ठावीस तत्त्वें पूर्वोक्त । हें भगवंताचें निज 
मत ।</p>
<p>तेंचि अडीचा श्लोकीं सांगत । संख्यातत्त्वार्थ 
निजबोधें ॥ ४६ ॥</p>
</section>
<blockquote>
<section>
<p><br/></p>

<p>पुरुषः प्रकृतिर्व्यक्तमहङ्‌कारो नभोऽनिलः ।</p>
<p>ज्योतिरापः क्षितिरिति तत्त्वान्युक्तानि मे 
नव ॥ १४ ॥</p>
<p><br/></p>
</section>
</blockquote>
<section>


<p>प्रकृति पुरुष महत्तत्त्व । महाभूतें अहंभाव ।</p>
<p>अठ्ठाविसांत हीं तत्त्वें नव । इतर वैभव तें ऐक ॥ 
४७ ॥</p>
</section>
<blockquote>
<section>
<p><br/></p>

<p>श्रोत्रं त्वग्दर्शनं घ्राणो जिह्वेति ज्ञानशक्तयः 
।</p>
<p>वाक्पाण्युपस्थपाय्वङ्‌‌घ्रि कर्माण्यङ्‌गोभयं 
मनः ॥ १५ ॥</p>
<p><br/></p>
</section>
</blockquote>
<section>


<p>मुख्य ’ज्ञानेंद्रियें’ पांच जाण । पांच ’कर्मेंद्रियें’ 
आन ।</p>
<p>सर्वेंद्रियें ज्ञानेंद्रियांअधीन । स्वतां गमन 
त्यां नाहीं ॥ ४८ ॥</p>
</section>
<section>
<p>आंधळें पायीं चालों जाणे । पांगुळ केवळ देखणें ।
</p>
<p>अंधें पंगू खांदीं घेणें । परी बोलें वर्तणें देखण्याचेनि 
॥ ४९ ॥</p>
</section>
<section>
<p>तेंवी ज्ञानेंद्रियां कर्मेंद्रियांसी । संगत्‌ई 
घडली असे तैशी ।</p>
<p>यालागीं मुख्यत्वें ज्ञानेंद्रियांसी । हृषीकेशी 
बोलिला ॥ १५० ॥</p>
</section>
<section>
<p>उभय इंद्रियां चाळक । तें मनचि गा एकलें एक ।</p>
<p>येणेंचि अकरा इंद्रियें देख । य्‌अदुनायक सांगत 
॥ ५१ ॥</p>
</section>
<section>
<p>इंद्रियविषयनिरूपण । स्वयें सांगताहे नारायण ।
</p>
<p>मुख्यत्वें विषय पांच जाण । तयाचें साध्‌अन गत्यादिक 
॥ ५२ ॥</p>
</section>
<blockquote>
<section>
<p><br/></p>

<p>शब्दः स्पर्शो रसो गन्धो रूपं चेत्यर्थजातयः ।</p>
<p>गत्युक्त्युत्सर्गशिल्पानि कर्मायतनसिद्धयः 
॥ १६ ॥</p>
<p><br/></p>
</section>
</blockquote>
<section>


<p>रसस्पर्शादि लक्षण । पांचही विषय हे जाण ।</p>
<p>गत्यादि क्रियाचरण । तें जाण साधन या विषयांचें 
॥ ५३ ॥</p>
</section>
<section>
<p>दृष्टि रूपातें प्रकाशी । चरण धांवती तयापाशीं 
।</p>
<p>हस्त उद्यत घ्यावयासी । रसस्पर्शसिद्धीसी विषयांचे 
॥ ५४ ॥</p>
</section>
<section>
<p>एवं उभय इंद्रियीं जाण । विषय पांचचि प्रमाण ।</p>
<p>नव्हे अधिक तत्त्व गणन । स्वयें श्रीकृष्ण सांगत 
॥ ५५ ॥</p>
</section>
<section>
<p>नव एकादश तत्त्वलक्षण । मागां दों शोकीं केलें निरूपण 
।</p>
<p>येणें श्लोकें परम प्रमाण । विषय जाण पांचचि ॥ ५६ 
॥</p>
</section>
<section>
<p>केवळ ज्ञानेंद्रियीं भोगु नव्हे । कर्मेंद्रियींही 
भोग न फावे ।</p>
<p>उभयसंयोगें भोग पावे । परी विषय आघवे पांचचि ॥ ५७ 
॥</p>
</section>
<section>
<p>इंहीं पांच विषयीं आपण । व्यापिलें चतुर्दश भुवन 
।</p>
<p>सुरासुर भुलविले जाण । यांचें गोडपण मारक ॥ ५८ ॥</p>
</section>
<section>
<p>जेवीं कां मैंद गोडपणें । संगती लागोनि जीव घेणें 
।</p>
<p>तेवीं विषयसंगाचें साजणें । बांधोनि नेणें नरकासी 
॥ ५९ ॥</p>
</section>
<section>
<p>नरकीं निरय भोगिती । तेथही न सोडी निषयासक्ती ।</p>
<p>या विषयांऐसा विश्वासघाती । आन त्रिजगतीं असेना 
॥ १६० ॥</p>
</section>
<section>
<p>ते हे पंच विषय प्रमाण । पांचचि परी अतिदारुण ।</p>
<p>ब्रह्मादिक नाडले जाण । इतरांचा कोण पडिपाडु ॥ ६१ 
॥</p>
</section>
<section>
<p>विषयांचें जें गोडपण । तें विखाहूनि दारुण ।</p>
<p>विष एकदां आणी मरण । पुनः पुनः मारण विषयांचें ॥ 
६२ ॥</p>
</section>
<section>
<p>पुढती जन्म पुडती मरण । हें विषयास्तव घडे जाण ।</p>
<p>संसाराचें सबळपण । विषयाधीन उद्धवा ॥ ६३ ॥</p>
</section>
<section>
<p>जेथ विषयांचा विषत्यागु । तेथें उन्मळे भवरोगु 
।</p>
<p>त्याचा आंदणा मी श्रीरंगु । ज्यासी विषयभोगु नावडे 
॥ ६४ ॥</p>
</section>
<section>
<p>ते हे पंच विषय गा जाण । तुज म्यां केले निरूपण ।</p>
<p>आतां त्रिगुणांचें लक्षण । ऐक सावधान सांगतों ॥ 
६५ ॥</p>
</section>
<section>
<p>उत्पत्तिस्थितिनिर्दळण । त्रिगुणांस्तव घडे जाण 
।</p>
<p>यालागीं स्वयें श्रीकृष्ण । तिन्ही गुण अंगीकारी 
॥ ६६ ॥</p>
</section>
<section>
<p>अंगीकारूनि तिन्ही गुण । अठ्ठावीस तत्त्वें केलीं 
पूर्ण ।</p>
<p>हें कृष्णसंमत लक्षण । उद्धवा जाण निश्चित ॥ ६७ ॥</p>
</section>
<section>
<p>त्रिगुणगुणेंवीण प्रकृती । सृष्टिसर्जनीं नाहीं 
शक्ती ।</p>
<p>गुणद्वारा उत्पत्तिस्थिती । संहारी अंतीं स्वकार्यें 
॥ ६८ ॥</p>
</section>
<section>
<p>तेचि अर्थींचें निरूपण । स्वयें सांगताहे श्रीकृष्ण 
।</p>
<p>कार्यकारणलक्षण । यथार्थ जाण विभाग ॥ ६९ ॥</p>
</section>
<blockquote>
<section>
<p><br/></p>

<p>सर्गादौ प्रकृतिर्ह्यस्य कार्यकारणरूपिणी ।</p>
<p>सत्त्वादिभिर्गुणैर्धत्ते पुरुषोऽव्यक्त ईक्षते 
॥ १७ ॥</p>
<p><br/></p>
</section>
</blockquote>
<section>


<p>प्रकृतीपासाव विकारमेळा । त्रिगुणांचिया गुणलीळा 
।</p>
<p>सात कारणें कार्ये सोळा । ऐक वेगळा विभाग ॥ १७० ॥</p>
</section>
<section>
<p>महदहंकारमहाभूतें । सातही ’कारणे’ निश्चितें ।
</p>
<p>अकरा इंद्रियें विषययुक्तें । जाणावीं येथे ’कार्यें’ 
सोळा ॥ ७१ ॥</p>
</section>
<section>
<p>यापरी निजप्रकृती । रजोगुणातें धरोनि हातीं ।</p>
<p>कार्यकारणांचिया युक्तीं । करी उत्पत्ती सृष्टीची 
॥ ७२ ॥</p>
</section>
<section>
<p>सृजिलिये सृष्टीसी जाण । सत्त्वगुणें करी पालन 
।</p>
<p>तमोगुण निर्दळण । प्रकृति आपण स्वयें करी ॥ ७३ ॥</p>
</section>
<section>
<p>उरुषें न करितां ’ईश्वर’ । उत्पत्ति स्थिति निर्दळण 
।</p>
<p>प्रकृतीचेनि नव्हे जाण । तेंही उपलक्षण अवधारीं 
॥ ७४ ॥</p>
</section>
<section>
<p>हात पाय न लावितां जाण । केवळ कूर्मीचें अवलोकन ।
</p>
<p>करी पिलियांचें पालन । तैसें ईक्षण पुरुषाचें ॥ 
७५ ॥</p>
</section>
<section>
<p>कां सूर्याचिया निजकिरणीं । जेवीं अग्नीतें स्त्रवे 
मणी ।</p>
<p>तेणें स्वधर्मकर्में ब्राह्मणीं । कीजे यज्ञाचरणीं 
महायागु ॥ ७६ ॥</p>
</section>
<section>
<p>तैसें हें जाण चिन्ह । येणें होय कार्य कारण ।</p>
<p>चाले स्वधर्म‌आ चरण । यापरी जाण उद्धवा ॥ ७७ ॥</p>
</section>
<section>
<p>ऐसें चालता प्रकृतिपर । ब्राह्मण करिती स्वाचार 
।</p>
<p>तेणें वृद्धि कर्माचार । परापर उद्धवा ॥ ७८ ॥</p>
</section>
<section>
<p>तेवीं पुरुषाचें ईक्षण । प्रकृति लाहोनि आपण ।</p>
<p>उत्पत्ति-स्थिति-निर्दळण । करावया पूर्ण सामर्थ्य 
पावे ॥ ७९ ॥</p>
</section>
<section>
<p>छायामंडपींचें विचित्र सैन्य । दिसावया दीपचि कारण 
।</p>
<p>तेवीं प्रकृतिकार्यासी जाण । केवळ ईक्षण पुरुषाचें 
॥ १८० ॥</p>
</section>
<section>
<p>जगाचें आदिकारण । प्रकृति होय गा आपण ।</p>
<p>प्रकृति प्रकाशी पुरुष जाण। तो महाकारण या हेतु 
॥ ८१ ॥</p>
</section>
<section>
<p>प्रकृति व्यक्त पुरुष अव्यक्त । हे विकारी तो विकाररहित 
।</p>
<p>हे गुणमयी गुणभरित । तो गुणातीत निजांगें ॥ ८२ ॥</p>
</section>
<section>
<p>प्रकृति स्वभावें चंचळ । पुरुष अव्ययत्वें अचळ 
।</p>
<p>प्रकृति बद्धत्वें शबळ । पुरुष केवळ बंधातीत ॥ ८३ 
॥</p>
</section>
<section>
<p>प्रकृति स्वभावें सदा शून्य । पुरुष केवळ चैतन्यघन 
।</p>
<p>प्रकृतीस होय अवसान । पुरुष तो जाण अनंत ॥ ८४ ॥</p>
</section>
<section>
<p>प्रकृति केवळ निरानंद । यालागीं तेथ विषयच्छंद 
।</p>
<p>पुरुष पूर्ण परमानंद । विषयकंदच्छेदक ॥ ८५ ॥</p>
</section>
<section>
<p>प्रकृतिपुरुषांचें वेगळेंपण । तुज म्यां सांगितलें 
संपूर्ण ।</p>
<p>हेचि परमार्थाची निजखूण । पुरुष तो भिन्न प्रकृतीस 
॥ ८६ ॥</p>
</section>
<section>
<p>तेंचि जाणावया विशद । नाना मतांचे मतवाद ।</p>
<p>त्या मतांचा मतप्रबोध । तुज मी शुद्ध सांगेन ॥ ८७ 
॥</p>
</section>
<blockquote>
<section>
<p><br/></p>

<p>व्यक्तादयो विकुर्वाणा धतवः पुरुषेक्षया ।</p>
<p>लब्धवीर्याः सृजन्त्यण्डं संहताः प्रकृतेर्बलात्‌ 
॥ १८ ॥</p>
<p><br/></p>
</section>
</blockquote>
<section>


<p>पुरुषेक्षण झालिया प्राप्त । महदहेंकराचि पदार्थ 
।</p>
<p>प्रकृतिबळें समस्त । एकत्र होत ब्रह्मांडें ॥ ८८ 
॥</p>
</section>
<section>
<p>पुरुषावलोकें वीर्यप्राप्ती । लाहोनि ब्रह्मांडांतें 
धरिती ।</p>
<p>यालागीं यातें ’धातु’ म्हणती । जाण निश्चितीं उद्धवा 
॥ ८९ ॥</p>
</section>
<section>
<p>हें सामान्यतां निरूपण । तुज म्यां सांगितलें आपण 
।</p>
<p>जे नाना मतवादि जाण । विशेष लक्षण बोलती ॥ १९० ॥</p>
</section>
<blockquote>
<section>
<p><br/></p>

<p>सप्तैव धातव इति तत्रार्थाः पञ्च खादयः ।</p>
<p>ज्ञानमात्मोभयाधारस्ततो देहेन्द्रियासवः ॥ १९ 
॥</p>
<p><br/></p>
</section>
</blockquote>
<section>


<p>पंचवीस सव्वीस तत्त्वगणन । मागां सांगितलें निरूपण 
।</p>
<p>आतां साता तत्त्वांचें लक्षण । ऐक सुलक्षण सांगेन 
॥ ९१ ॥</p>
</section>
<section>
<p>महाभूतें जीव शिव । हा सातां तत्त्वांचा जाण भाव 
।</p>
<p>प्राणेंद्रियसमुदाव । याचिपासाव पैं होत ॥ ९२ ॥</p>
</section>
<section>
<p>महाभूतें अचेतन । यांसी चेतविता जीव जण ।</p>
<p>त्याचाही द्रष्टा परिपूर्ण । ईश्वर जाण सातवा ॥ 
९३ ॥</p>
</section>
<section>
<p>माया महत्तत्त्व अहं जें येथ । हें सूक्ष्मकारणें 
निश्चित ।</p>
<p>यांपासोनि स्थूळ भूतें होत । कारणें कार्यांत सबाह्य 
॥ ९४ ॥</p>
</section>
<section>
<p>मन‌इंाद्रियादि जें कां येथें । तेंही यांत अंतर्भूतें 
।</p>
<p>एवं जाण येणें मतें । पांच महाभूतें नेमिलीं ॥ ९५ 
॥</p>
</section>
<section>
<p>यांसी चेतविता जीव । सर्वनियंता सदाशिव ।</p>
<p>एवं सप्ततत्त्वसमुदाव । तो हा उगव उद्धवा ॥ ९६ ॥</p>
</section>
<section>
<p>आतां सहा तत्त्वें ये पक्षीं जाण । तुज मी सांगेन 
निरूपण ।</p>
<p>जें बोलिले ऋषिजन । तें विवंचन अवधारीं ॥ ९८ ॥</p>
</section>
<blockquote>
<section>
<p><br/></p>

<p>षडित्यत्रापि भूतानि पञ्च षष्ठः परः पुमान्‌ ।</p>
<p>तैर्युक्त आत्मसम्भूतैः सृष्द्वेदं समुदपाविशत्‌ 
॥ २० ॥</p>
<p><br/></p>
</section>
</blockquote>
<section>


<p>पाहें पां पंच महाभूतें । पुरुषें सृजिलिया येथें 
।</p>
<p>स्वयें प्रवेशला तेथें । यालागीं त्यातें ’षट्‌’ 
मणती ॥ ९८ ॥</p>
</section>
<section>
<p>ज्यांचेनि मतें तत्त्वें चारी । तयांची ऐक नवलपरी 
।</p>
<p>जो देखे प्रत्यक्षाकारीं तोचि धरी तत्त्वार्थ ॥ 
९९ ॥</p>
</section>
<blockquote>
<section>
<p><br/></p>

<p>चत्वार्यवेति तत्रापि तेज आपोऽन्नमात्मनः ।</p>
<p>जातानि तैरिदं जातं जन्मावयविनः खलु ॥ २१ ॥</p>
<p><br/></p>
</section>
</blockquote>
<section>


<p>प्रत्यक्ष देखिजेती नयनीं । अग्नि आप आणि अवनी ।
</p>
<p>तींचि सत्यत्वें मानी । मतज्ञानी मतवादी ॥ २०० ॥</p>
</section>
<section>
<p>या स्थूळातें चेतविता । तो आत्मा घेतला चौथा ।</p>
<p>या तिहींवीण साकारता । न घडे सर्वथा सृष्टीसी ॥ १ 
॥</p>
</section>
<section>
<p>नाम रूप क्रिया कारण । सृष्टीसी मुख्यत्वें यांचेनि 
जाण ।</p>
<p>यालागीं भूतें तीनचि प्रमाण । बोलतें लक्षण तें 
ऐसें ॥ २ ॥</p>
</section>
<section>
<p>एवं भूतें तीन आत्मा चौथा । हे चौं तत्त्वांची व्यवस्था 
।</p>
<p>आतां सतरा तत्त्वांची कथा । ऐक तत्त्वतां सांगेन 
॥ ३ ॥</p>
</section>
<blockquote>
<section>
<p><br/></p>

<p>संख्याने सप्तदशके भूतमात्रेन्द्रियाणि च ।</p>
<p>पञ्च पञ्चैकमनसा आत्मा सप्तदशः स्मृतः ॥ २२ ॥</p>
<p><br/></p>
</section>
</blockquote>
<section>


<p>पंच विषय पंच भूतें । पांच इंद्रियें घेतलीं येथें 
।</p>
<p>मन आत्मा मेळवूनि तेथें । केलीं निश्चितें सतरा 
हीं ॥ ३ ॥</p>
</section>
<section>
<p>यापरी तूं गा जाण । सोळा तत्त्वांचें निरूपण ।</p>
<p>तेथेंचि त्रयोदशलक्षण । स्वयें नारायण सांगत ॥ 
४ ॥</p>
</section>
<blockquote>
<section>
<p><br/></p>

<p>तद्वत्‌ षोडशसंख्याने आत्मैव मन उच्यते ।</p>
<p>भूतेन्द्रियाणि पञ्चैव मन आत्मा त्रयोदश ॥ २३ ॥</p>
<p><br/></p>
</section>
</blockquote>
<section>


<p>सतरा तत्त्वांचें निरूपण । तुज सांगीतलें संपूर्ण 
।</p>
<p>त्यांत मन आत्मा एक जाण । तेंही लक्षण अवधारीं ॥ 
५ ॥</p>
</section>
<section>
<p>जेवीं कां कथा सांगतां आपण । स्वभावें हात हाले जाण 
।</p>
<p>तेवी मनाचें चंचळपण । स्वभावें जाण होतसे ॥ ६ ॥</p>
</section>
<section>
<p>राजा सिंहासनीं बैसला । तो राजत्वें पूज्य झाला 
।</p>
<p>वसंत खेळतां धांविन्नला । तरी काय मुकला राज्यपदा 
॥ ७ ॥</p>
</section>
<section>
<p>जेवीं काळें क्षोभला अतिथोर । तरी तो बोलिजे सागर 
।</p>
<p>कां निश्चळ राहिलिया नीर । तरी समुद्र समुद्रत्वें 
॥ ८ ॥</p>
</section>
<section>
<p>तेवीं मनपणें अतिचंचळ । कां आत्मत्वें निजनिश्चळ 
।</p>
<p>दोहींपरी अविकळ । जाळ केवळ परमात्मा ॥ ९ ॥</p>
</section>
<section>
<p>यालागीं मनाचें जें मनपण । आत्मसाक्षात्कारेंवीण 
।</p>
<p>कोणासी न कळेचि गा जाण । हें मुख्य लक्षण मनाचें 
॥ २१० ॥</p>
</section>
<section>
<p>मना‌अत्म्यांचें उभया‌इक्य । तेंचि सतरांमाजीं 
उणें एक ।</p>
<p>उरलीं तीं आवश्यक । सोळा हीं देख निजतत्त्वें ॥ ११ 
॥</p>
</section>
<section>
<p>पांच इंद्रियें पंच महाभूतें । अकरावें मन ठेवूनि 
तेथें ।</p>
<p>जीव शिव दोनी घे‌ऊनि येथें । केलीं निश्चितें तेराचि 
॥ १२ ॥</p>
</section>
<section>
<p>आणिकही नाना तत्त्वमतें । मागां पुशिलीं तुवां 
मातें ।</p>
<p>तीहीं सांगेन मी तूतें सुनिश्चितें उद्धवा ॥ १३ 
॥</p>
</section>
<blockquote>
<section>
<p><br/></p>

<p>एकादशत्व आत्मासौ महाभूतेन्द्रियाणि च ।</p>
<p>अष्टौ प्रकृतयश्चैव पुरुषस्च नवेत्यथ ॥ २४ ॥</p>
<p><br/></p>
</section>
</blockquote>
<section>


<p>अकरा तत्त्वें बोलिलीं येथें । पांच इंद्रियें 
पंच महाभूतें ।</p>
<p>जीव शिव आणि मनातें । एकत्वें येथें गणिलीं देख ॥ 
१४ ॥</p>
</section>
<section>
<p>दृति मृदु आणि पिंवळा । एकत्वें जेवीं चांपेकळा 
।</p>
<p>सुवास सुस्वाद सुनीळा । एकत्र मेळा आम्रफळीं ॥ १५ 
॥</p>
</section>
<section>
<p>तेवीं जीव शिव आणि मन । तिन्ही एकरूपचि जाण ।</p>
<p>जेवीं हेममणी संपूर्ण । हेमसूत्रीं सज्ञान ओंविती 
॥ १६ ॥</p>
</section>
<section>
<p>पंच इंद्रियें पंच महाभूतें । जीव शिव मन एकात्मते 
।</p>
<p>एकादश तत्त्वें येथें । जाण निश्चितें या हेतू ॥ 
१७ ॥</p>
</section>
<section>
<p>प्रकृति पुरुष महदहंकार । पंच महाभूतें अविकार 
।</p>
<p>सकळ विकारसंभार । यामाजीं साचार अंतर्भूत ॥ १८ ॥</p>
</section>
<section>
<p>एवं ऋषिश्वरांच्या व्युत्पत्ती । तत्त्वविवक्षा 
उपपत्ती ।</p>
<p>नव तत्त्वसंख्यायुक्ती । जाण या रीतीं उद्धवा ॥ 
१९ ॥</p>
</section>
<section>
<p>एक बोलती निजज्ञानी । प्रकृति पुरुष तत्त्वें दोनी 
।</p>
<p>आन पाहतां जनींवनीं । तिसरें नयनीं दिसेना ॥ २२० 
॥</p>
</section>
<section>
<p>जे निश्चयें अतिविष्टंक । ते म्हणती तत्त्व एक ।
</p>
<p>एक तेंचि अनेक । अनेकीं एक निश्चित ॥ २१ ॥</p>
</section>
<section>
<p>जेवीं सुवर्णाचें भूषण । भूषणीं स्वयें सुवर्णा 
।</p>
<p>तेवीं अनेकीं एकपण । एकत्वें जाण निश्चित ॥ २२ ॥</p>
</section>
<section>
<p>जेवीं उंसाची निजगोडी । गूळसाकरेच्या मोडी ।</p>
<p>तेचि दिसे चढोवढी । तेंवी तत्त्वपरवडी निजतत्त्वें 
॥ २३ ॥</p>
</section>
<section>
<p>त्या जाणवया निजतत्त्वातें । ऋषीश्वरांचीं बहुत 
मतें ।</p>
<p>मी स्वल्पचि बोलिलों येथें । येरवीं अगणितें ग्रंथांतरीं 
॥ २४ ॥</p>
</section>
<blockquote>
<section>
<p><br/></p>

<p>इति नानाप्रसंख्यानं तत्त्वानामृषिभिः कृतम्‌ 
।</p>
<p>सर्वं न्याय्यं युक्तिमत्त्वाद्विदुषां किमशोभनम्‌ 
॥ २५ ॥</p>
<p><br/></p>
</section>
</blockquote>
<section>


<p>येथ सर्वज्ञ ज्ञाते होती । ते नाना मतें तत्त्वयुक्ती 
।</p>
<p>विवंचोनियां उपपत्ती । विभागूं जाणती यथार्थें 
॥ २५ ॥</p>
</section>
<section>
<p>निजतत्त्व जाणावया जाण । करितां तत्त्वविवंचन ।
</p>
<p>सर्वथा न लगे दूषण । तत्त्वें अधिकन्यून बोलतां 
॥ २६ ॥</p>
</section>
<section>
<p>वस्तुतां विकारांच्या ठायीं । ज्ञात्यासी बोलावया 
विशेष नाहीं ।</p>
<p>विकार ते प्रकृतीच्या ठायीं । आत्मा शुद्ध पाहीं 
अविकारी ॥ २७ ॥</p>
</section>
<section>
<p>प्रकृतीहूनि आत्मा भिन्न । यालागीं तो अविकारी 
जाण ।</p>
<p>विकार प्रकृतीमाजीं पूर्ण । हें मुख्य लक्षण तत्त्वांचें 
॥ २८ ॥</p>
</section>
<section>
<p>प्रकृतीहूनि वेगळेपण । पुरुषांचें जाणावया आपण 
।</p>
<p>यालागीं उद्धवा जाण । तत्त्वविवंचन साधावें ॥ २९ 
॥</p>
</section>
<section>
<p>हें ऐकोनि कृष्णवचन । उद्धव चमत्कारला जाण ।</p>
<p>प्रकृतिपुरुषांचें भिन्नपण । देवासी आपण पुसों 
पां ॥ २३० ॥</p>
</section>
<blockquote>
<section>
<p><br/></p>

<cite><p>उद्धव उवाच-</p></cite>
<p>प्रकृतिः पुरुषश्चौभौ यद्यप्यात्माविलक्षणौ ।
</p>
<p>अन्योन्यापाश्रयात्कृष्ण दृश्यते न भिदा तयोः 
॥ २६ ॥</p>
</section>
</blockquote>
<blockquote>
<section>
<p>प्रकृतौ लक्षते ह्यात्मा प्रकृतिश्च तथाऽऽत्मनि 
।</p>
<p><br/></p>
</blockquote>

<section>
<p>प्रकृति पुरुष भिन्नभिन्न । येचि अर्थीं उद्धवें 
जाण ।</p>
<p>साडेतीन श्लोकीं अगाध प्रश्न । देवासी आपण पुसत 
॥ ३१ ॥</p>
</section>
<section>
<p>प्रकृतीहूनि पुरुष भिन्न । हें ऐकोनि देवाचें वचन 
।</p>
<p>प्रकृतिपुरुषांवेगळा श्रीकृष्ण । हा द्रष्टा संपूर्ण 
दोहींचा ॥ ३२ ॥</p>
</section>
<section>
<p>म्हणे श्रीकृष्ण श्रेष्ठा । हे प्रकृतिपुरुषांची 
चेष्टा ।</p>
<p>तूं वेगळेपणें देखणा द्रष्टा । सुरवरिष्ठा श्रीपती 
॥ ३३ ॥</p>
</section>
<section>
<p>प्रकृति पुरुष दोनी भिन्न । एक जड एक चेतन ।</p>
<p>हें मजही कळतसे जाण । परी वेगळेपण लक्षेना ॥ ३४ ॥</p>
</section>
<section>
<p>जैसा तप्तलोहाचा गोळ । दिसे अग्नीचि केवळ ।</p>
<p>तेवीं प्रकृतिपुरुषांचा मेळ । दिसे सबळ एकत्वें 
॥ ३५ ॥</p>
</section>
<section>
<p>जेवीं बीज धरोनियां पोटेंसीं । निकणू कोंडा वाढे 
कणेंसीं ।</p>
<p>तेंवी प्रकृति जाण पुरुषेंसी । अभिन्नतेसीं जडलीसे 
॥ ३६ ॥</p>
</section>
<section>
<p>कां नारळ चोख धरोनि पोटीं । निरस कठिण वाढे नरोटी 
।</p>
<p>तेवीं पुरुषयोगें प्रकृति लाठी । झाली सृष्टे अनिवार 
॥ ३७ ॥</p>
</section>
<section>
<p>कणावेगळा कोंडा न वाढे । तेवीं पुरुषवेगळी प्रकृति 
नातुडे ।</p>
<p>हें प्रकृतिपुरुषांचें बिरडें । तुजवेगळें निवाडें 
निवडेना ॥ ३८ ॥</p>
</section>
<section>
<p>जेवीं कां शिंपीचे अंगीं । जडली रुपेपणाची झगी ।
</p>
<p>तेवीं पुरुषाच्या संयोगीं । प्रकृति जगीं भासत 
॥ ३९ ॥</p>
</section>
<section>
<p>तीक्षण रविकरसंबंधीं । भासे मृगजळाची महानदी ।</p>
<p>तेवीं पुरुषाच्या संबंधीं । प्रकृति त्रिशुद्धी 
आभासे ॥ २४० ॥</p>
</section>
<section>
<p>जेवीं कां नभीं नीलिमा । वेगळी न दिसे सांडूनि व्योमा 
।</p>
<p>तेवीं प्रकृति-पुरुषोत्तमां । वेगळीक आम्हां दिसेना 
॥ ४१ ॥</p>
</section>
<section>
<p>मुख्य देहाचें जें देहपण । तेंचि प्रकृतीचें बाधकत्व 
जाण ।</p>
<p>या देहाहोनियां भिन्न । पुरुषाचें भान दिसेना ॥ 
४२ ॥</p>
</section>
<section>
<p>अहंप्रत्ययें आत्मा म्हणती । तेही देहाकारें स्फुरे 
स्फूर्ती ।</p>
<p>देहावेगळी आत्मप्रतीती । न दिसे निश्चितीं गोविंदा 
॥ ४३ ॥</p>
</section>
<section>
<p>डोळा सांडूनि दृष्टि उरे । वातीवेगळा दीप थारे ।
</p>
<p>तैं देहावेगळा आत्मा स्फुरे । साचोकारें गोविंदा 
॥ ४४ ॥</p>
</section>
<section>
<p>जिव्हेवीण रसस्वादू । श्रोत्रेंवीण ऐकवे शब्दू 
।</p>
<p>तैं देहावेगळा आत्मबोधू । होय विशदू गोविंदा ॥ ४५ 
॥</p>
</section>
<section>
<p>कांटेवीण फणस आतुडे । कां सोपटेंवीण ऊंस वाढे ।</p>
<p>तैं देहावेगळा आत्मा जोडे । वाडेंकोडें गोविंदा 
॥ ४६ ॥</p>
</section>
<section>
<p>तुम्हींच सांगीतली निजात्मखूण । नरदेह ब्रह्मप्राप्तीचें 
कारण ।</p>
<p>शेखीं देहावेगळें आत्मदर्शन । केवीं आपण प्रतिपादां 
॥ ४७ ॥</p>
</section>
<section>
<p>आणि आत्म्यावेगळी प्रकृति । सर्व प्रकारें न ये 
व्यक्ती ।</p>
<p>रूपावेगळी छाया के‌उती । कैशा रीतीं आभासे ॥ ४८ ॥</p>
</section>
<section>
<p>गोडीवेगळी साकर होये । परिमळवेगळा कापूर राहे ।
</p>
<p>तैं आत्म्यावेगळी पाहें । प्रकृति लाहे अभिव्यक्ती 
॥ २५० ॥</p>
</section>
<section>
<p>गोडीवेगळा वाढे ऊंस । कणेंवीण जैं वाढे भूस ।</p>
<p>तैं आत्म्यावेगळी रूपसा । माया सावकाश व्यक्तीसी 
ये ॥ ५१ ॥</p>
</section>
<section>
<p>प्रकृतिलक्षणीं आत्मा लक्षीजे । आत्मेनि प्रकृतीसी 
प्रकाशिजे ।</p>
<p>अनादि दोनी इये योग जे । वेगळा लाहिजे बोध केवीं 
॥ ५२ ॥</p>
</section>
<section>
<p>प्रकृतीहूनि आत्मा भिन्न । सर्वथा आम्हां न दिसे 
जाण ।</p>
<p>येचि अर्थींची विनवण । उद्धव आपण करीतसे ॥ ५३ ॥</p>
</section>
<blockquote>
<section>
<p><br/></p>

<p>एवं मे पुण्डरीकाक्ष महान्तं संशयं ह्रदि ।</p>
<p>छेत्तुमर्हसि सर्वज्ञ वचोभिर्नयनैपुणैः ॥ २७ ॥</p>
<p><br/></p>
</section>
</blockquote>
<section>


<p>कमलानाभा कमलानना । कमलालया कमलधारणा ।</p>
<p>कमलिनीवासस्थाना । कमलनयना श्रीकृष्ण ॥ ५४ ॥</p>
</section>
<section>
<p>प्रकृतिपुरुषयोग अवघड । योग्यां न कळे भिन्न निवाड 
।</p>
<p>या संशयाचें अतिजाड । ह्रदयीं झाड वाढलें ॥ ५५ ॥</p>
</section>
<section>
<p>ह्रदयीं संदेहाचीं मूळें । प्रकृतिभूमीं विकल्पजळें 
।</p>
<p>संशयवृक्ष तेणें बळें । वाढला अहंफळें सदा फळित 
॥ ५६ ॥</p>
</section>
<section>
<p>ज्या वृक्षाचीं सदा फळें खातां । जीव न राहे सर्वथा 
।</p>
<p>तेणें संशयाची अधिकता । उसंतू चित्ता पैं नाहीं 
॥ ५७ ॥</p>
</section>
<section>
<p>ऐशिया वृक्षाचें छेदन । कृपेनें करावें आपण ।</p>
<p>सोडूनि ज्ञानतिखवाग्बाण । करीं निर्दळण निजांगें 
॥ ५८ ॥</p>
</section>
<section>
<p>योगयागशास्त्रपाठें । करितां धर्मकर्मकचाटें 
।</p>
<p>या वृक्षाचें पानही न तुटे । हें कठिणत्व मोठें गोविंदा 
॥ ५१ ॥</p>
</section>
<section>
<p>या वृक्षाचें करितां छेदन । ब्रह्मा झाला संदेहापन्न 
।</p>
<p>तुवां हंसगीत सांगेन । उद्धरिला जाण सुपुत्र ॥ २६० 
॥</p>
</section>
<section>
<p>मुख्य ब्रह्मयाची ऐशी अवस्था । तेथ इतरांची कोण 
कथा ।</p>
<p>या वृक्षाचा छेदिता । तुजवीण सर्वथा आन नाहीं ॥ ६१ 
॥</p>
</section>
<section>
<p>छेद करितां वरिवरी । वासना मुळ्या उरल्या उरी ।</p>
<p>फांफा‌ईल चौगुण्यापरी । अतिशयें भारी बांबळे ॥ 
६२ ॥</p>
</section>
<section>
<p>याचा समूळ मूळेंसीं कंदू । छेदिता छेदक तूं गोविंदू 
।</p>
<p>तुजवेगळा संशयच्छेदू । भलता प्रबुद्धू करूं न शके 
॥ ६३ ॥</p>
</section>
<section>
<p>म्हणशी संशय हृदयाच्या ठायीं । तेथ शस्त्रांचा 
रिगमू नाहीं ।</p>
<p>म्यां छेदावें कैसें कायी । ते अर्थींचे मी पाहीं 
सांगेन ॥ ६४ ॥</p>
</section>
<section>
<p>तुझें ज्ञानचक्र अलोलिक । तुझेनि शब्दतेजें अतितिख 
।</p>
<p>समूळ संशयाचें छेदक । तुझें वचन एक गोविंदा ॥ ६५ 
॥</p>
</section>
<section>
<p>ऐसें तुझे ज्ञानवचन । तुवां केलिया कृपावलोकन ।
</p>
<p>समूळ संशयाचें निर्दळण । सहजेंचि जाण होताहे ॥ ६६ 
॥</p>
</section>
<section>
<p>तरी तुवां श्रीमुकुंदा । फेडावी माझी संशयबाधा 
।</p>
<p>तया उद्धवाचिया शब्दा । गोपीराद्धा सांगेन म्हणे 
॥ ६७ ॥</p>
</section>
<section>
<p>असतां बहुसाल सज्ञान । सकळ संशयांचें निर्दळण ।
</p>
<p>मीचि कर्ता हें काय कारण । तेंही लक्षण अवधारीं ॥ 
६८ ॥</p>
</section>
<blockquote>
<section>
<p><br/></p>

<p>त्वत्तो ज्ञानं हि जीवानां प्रमोषस्तेऽत्र शक्तितः 
।</p>
<p>त्वमेव ह्यात्ममायाया गतिं वेत्थ न चापरः ॥ २८ ॥</p>
<p><br/></p>
</section>
</blockquote>
<section>


<p>अतर्क्य तुझी माताशक्ती । त्या आवरूनि आनंदस्फूर्ती 
।</p>
<p>दृढ लावूनि विषयासक्ती । तेणें जीव होती अज्ञान 
॥ ६९ ॥</p>
</section>
<section>
<p>करितां विषयांचें ध्यान । जीव होय मना‌अधेन ।</p>
<p>त्यास मन करी हीनदीन । अतिकृपण जड मूढ ॥ २७० ॥</p>
</section>
<section>
<p>ऐसे केवळ जीव जे अज्ञान । ते तुझ्या कृपाकटाक्षें 
जाण ।</p>
<p>झाले गा ज्ञानसंपन्न । हे कृपा पूर्ण पैं तुझी ॥ 
७१ ॥</p>
</section>
<section>
<p>तुझी कृपा झालिया परिपूर्ण । करूनि मायेचें निर्दळण 
।</p>
<p>जीव होती ब्रह्म पूर्ण । तुझेनि जाण श्रीकृष्ण ॥ 
७२ ॥</p>
</section>
<section>
<p>म्हणशी माझे गांठीं जाण । नाहीं ज्ञान ना अज्ञान 
।</p>
<p>तरी तूं ज्ञानदाता आपण । झालासी पूर्ण तें ऐक ॥ ७३ 
॥</p>
</section>
<section>
<p>धातासवितासनत्कुमारांसी । नारदप्रल्हाद‌अं बरीषांसी 
।</p>
<p>कालीं उपदेशिलें अर्जुनासी । ऐसा तूं होसी ज्ञानदाता 
॥ ७४ ॥</p>
</section>
<section>
<p>म्हणसी बहुत असती सज्ञान । त्यांसी पुलोनि साधावें 
ज्ञान ।</p>
<p>तुजवेगळें मायेचें नियमन । त्यांचेनि जाण कदा नोहे 
॥ ७५ ॥</p>
</section>
<section>
<p>मायेची उत्पत्तिस्थिती । मायानिर्दळणी गती ।</p>
<p>तूं एक जाणता त्रिजगतीं । यालागीं श्रीपती कृपा 
करीं ॥ ७६ ॥</p>
</section>
<section>
<p>यापरी उद्धवें विनंती । करूनि प्रार्थिला श्रीपती 
।</p>
<p>तो प्रकृतिपुरुषविभाग युक्तीं । उद्धवाप्रती सांगेल 
॥ ७७ ॥</p>
</section>
<section>
<p>जेवीं सूर्यापाशीं मृगजळ । कां गगनीं उपजे आभाळ 
।</p>
<p>काचभूमिके दिसे जळ । तैशी प्रकृती सबळ पुरुषापाशीं 
॥ ७८ ॥</p>
</section>
<section>
<p>यापरी स्वयें श्रीकृष्ण । प्रकृतिपुरुषनिरूपण 
।</p>
<p>समूळ सांगताहे आपण । तो म्हणें सावधान उद्धवा ॥ ७९ 
॥</p>
</section>
<blockquote>
<section>
<p><br/></p>

<cite><p>श्रीभगवानुवाच-</p></cite>
<p>प्रकृतिः पुरुषश्चेति विकल्पः पुरुषर्षभ ।</p>
<p>एव वैकारिकः सर्गो गुणव्यतिकरात्मकः ॥ २९ ॥</p>
<p><br/></p>
</section>
</blockquote>
<section>


<p>प्रकृति पुरुष हे दोनी । सदा अत्यंत वेगळेपणीं ।
</p>
<p>जैसा दिवस आणि रजनी । एक लोपोनि एक प्रबळें ॥ २८० 
॥</p>
</section>
<section>
<p>दिवस लोपतांचि जाण । अंधकारेंसीं परिपूर्ण ।</p>
<p>घे‌ऊनियां ताराग्रहण । रात्री आपण उल्हासे ॥ ८१ 
॥</p>
</section>
<section>
<p>तेवीं लोपतां पुरुषांचे भान । घे‌ऊनि कार्येंसीं 
कारणगुण ।</p>
<p>ज्ञानाज्ञानेंसीं परिपूर्ण । प्रकृति जाण थोरावे 
॥ ८२ ॥</p>
</section>
<section>
<p>येथ मुख्यत्वें जो देहाकार । तेंचि प्रकृतीचें 
दुर्ग थोर ।</p>
<p>तेथें ठेविला ठाणेदार । देह‌अ हंकार महायोद्धा 
॥ ८३ ॥</p>
</section>
<section>
<p>जो जिवलग विश्वासाचा । प्रकृतीस विश्वास त्याचा 
।</p>
<p>तो नेटका झुंझार दुर्गींचा । भरभारू तेथींचा तो 
वाहे ॥ ८४ ॥</p>
</section>
<section>
<p>तेथ अभिमानें आपण । प्रकृतीस निर्भय दे‌ऊनि जाण 
।</p>
<p>घालूनि सामग्री विकारभरण । दुर्ग दारुण बळकाविलें 
॥ ८५ ॥</p>
</section>
<section>
<p>ऐक्‌ उद्धवा पुरुषश्रेष्ठा । निजप्रकृतीचिया निष्ठा 
।</p>
<p>देहदुर्गीं अभिमान लाठा । जाहला वरिष्ठा या हेतू 
॥ ८६ ॥</p>
</section>
<section>
<p>देहदुर्गीं गुण अहंकार । दुर्गसामग्रीविकार ।</p>
<p>अवघी प्रकृतीच साचार । तदाकार भासात ॥ ८७ ॥</p>
</section>
<section>
<p>गगनीं गंधर्वनगर जाण । माड्या गोपुरें वन उपवन ।
</p>
<p>तैशी प्रकृति आपण । नानाकारें जाण भासत ॥ ८८ ॥</p>
</section>
<section>
<p>जैशी मृगजळाची सरिता । दुरोनि दिसे प्रवाहतां ।
</p>
<p>तेवीं प्रकृतीची सर्वथा । नानाकारता आभासे ॥ ८९ 
॥</p>
</section>
<section>
<p>ऐसें प्रकृतिदुर्ग महथोर । तेथें नाना सामग्रीविकार 
।</p>
<p>जे जे घाली अहंकार । ते ऐक साचार सांगेन ॥ २९० ॥</p>
</section>
<blockquote>
<section>
<p><br/></p>

<p>ममाङ्‌ग माया गुणमय्यनेकधा विकल्पबुद्धीश्च गुणैविधत्ते 
।</p>
<p>वैकारिकस्त्रिविधोऽध्यात्ममेकं अथाधिदैवमधिभूतमन्यत्‌ 
॥ ३० ॥</p>
<p><br/></p>
</section>
</blockquote>
<section>


<p>माझी माया गा आपण । सर्वांगें जाहली तिनी गुण ।</p>
<p>तेही अभिमानें आपण । निजसत्ता जाण आवरिले ॥ ९१ ॥</p>
</section>
<section>
<p>तेचि देहदुर्गाभंवतीं जाण । त्रिगुणांचें आगड पूर्ण 
।</p>
<p>तेथें मांडूनि त्रिपुटीविंदाण । मारा दारुण अभिमान 
करी ॥ ९२ ॥</p>
</section>
<section>
<p>त्या दुर्गाचें दृढ रक्षण । मुख्यत्वें त्रिपुटीचि 
जाण ।</p>
<p>ते त्रिपुटीचें मूळ लक्षण । तुज मी आपण सांगेन ॥ 
९३ ॥</p>
</section>
<section>
<p>अगा उद्धवा बुद्धिमंता । तुज मी सांगेन एक आतां ।
</p>
<p>तेथ असती तिनी वाटा । दोनी अव्हाटा एकी नीट ॥ ९४ ॥</p>
</section>
<section>
<p>त्या मार्गीची उभारणी । सैन्य रचिलें दाही आरणीं 
।</p>
<p>युद्धकार जो निर्वाणीं । तो तेथुनी निरीक्षी ॥ ९५ 
॥</p>
</section>
<section>
<p>तेही मार्ग धरिले चौपाशीं । राखण बैसले तिनी वाटेशीं 
।</p>
<p>तेथ रिघावया सायासीं । ज्ञानियासी काय काज ॥ ९६ ॥</p>
</section>
<section>
<p>आतां असो इतुली परी । देहदुर्गाची थोर भरोभरी ।</p>
<p>म्हणे ऐकें गा यया थोरी । उद्धवातें हरि सांगत ॥ 
९७ ॥</p>
</section>
<section>
<p>कार्य कारण कर्तव्यता । कर्म क्रिया अहंकर्ता ।
</p>
<p>ध्येय ध्यान विषयध्याता । दुर्ग सर्वथा दृढ केलें 
॥ ९८ ॥</p>
</section>
<section>
<p>तेथ भोग्य भोग भोक्ता । कर्म कार्य आणि कर्ता ।</p>
<p>अभिमान जाहला वसता । प्रकृतिसंमतासंयोगें ॥ ९९ 
॥</p>
</section>
<section>
<p>तेथ चोरद्वाराचिया लक्षीं । उघडूनि कामक्रोधखिडकी 
।</p>
<p>घाला घालितां एका‌एकीं । सकळ लोकीं कांपिजे ॥ ३०० 
॥</p>
</section>
<section>
<p>त्यांचा घे‌ऊनिया भेदरा । तापस पळाले सैरा ।</p>
<p>लंगोटी सांडिल्याही दिगंबरा । क्रोध थरथरा कांपवी 
॥ १ ॥</p>
</section>
<section>
<p>लोभयंत्राचे कडाडे । तमधूम दाटे चहूंकडे ।</p>
<p>महामोहाचें गडद पडे । मागेंपुढें दिसेना ॥ २ ॥</p>
</section>
<section>
<p>दुर्गासभोंवतीं नवद्वारें । नवद्वारीं नवही यंत्रें 
।</p>
<p>तेणें यंत्रद्वारें । विषय महामारें मारिती ॥ ३ 
॥</p>
</section>
<section>
<p>देहभिमानाचें चाळक । मुख्यत्वें मनचि एक ।</p>
<p>तें दुर्धर महामारक । दुर्ग‌अचटक तेणें केलें ॥ 
४ ॥</p>
</section>
<section>
<p>माळ चढोनि अवचट । पारके रिघती घडघडाट ।</p>
<p>ते दशमद्वाराची वाट । दे‌ऊनि कपाट दृढ बुजिलें ॥ 
५ ॥</p>
</section>
<section>
<p>यापरी स्वयें मन । दुर्ग पन्नासी आपण ।</p>
<p>त्यासी सबाह्य राखण । घरटी जाण स्वयें करी ॥ ६ ॥</p>
</section>
<section>
<p>धरोनि कामाचा हात । मन रिगे पारक्यांत ।</p>
<p>मुख्य धुरांसी लोळवीत । इतरांचा तेथ कोण पाडू ॥ ७ 
॥</p>
</section>
<section>
<p>ऐसें मनाचें मारकपण । अनिवार अतिकठिण ।</p>
<p>त्रिविधतापें खोंजूनि जन । हुंबत जाण पाडिले ॥ ८ 
॥</p>
</section>
<section>
<p>देवांपासूनि आधिदैविक । मानस ताप आध्यात्मिक ।</p>
<p>भूतांपासाव तो भौतिक । या नांव देख त्रिविध ताप ॥ 
९ ॥</p>
</section>
<section>
<p>सत्त्वगुणें देख अंतःकरण । रजोगुणें इंद्रियें 
जाण ।</p>
<p>महाभूतें विषयभान । तमोगुणें जाण प्रसवत ॥ ३१० ॥</p>
</section>
<section>
<p>त्रिविध विकारीं विकारबहुळ । ते हे प्रकृतीच येथें 
केवळ ।</p>
<p>हेचि दुर्गसामग्री प्रबळ । प्रपंच सबळ येणें जाहला 
॥ ११ ॥</p>
</section>
<section>
<p>संकल्पमहापर्जन्योदकीं । वासनाजीवनें भरलीं टांकीं 
।</p>
<p>तेणें जीवनें दुर्गाच्या लोकीं । संसारसुख दुःखीं 
विचरिजे ॥ १२ ॥</p>
</section>
<section>
<p>दुर्गनवद्वारीं समस्तें । आधिदैव आणि आधिभूतें 
।</p>
<p>अध्यात्म तें कोण येथें । ऐक निश्चितें सांगेन ॥ 
१३ ॥</p>
</section>
<section>
<p>कोणे द्वारीं कोण यंत्र । कोण चेतविता कैसें सूत्र 
।</p>
<p>कैसा होतसे विषयमार । तोही निर्धार तूं ऐक ॥ १४ ॥
</p>
</section>
<blockquote>
<section>
<p><br/></p>

<p>दृग्रूपमार्कं वपुरत्र रन्ध्रे परस्परं सिध्यति 
यः स्वतः खे ।</p>
<p>आत्मा यदेषामपरो य आद्यः स्वयानुभूत्यखोलसिद्धसिद्धिः 
।</p>
<p><br/></p>
</blockquote>

<section>
<p>चक्षु इंद्रिय यंत्र थोर । तेथ कामिनीरूपाचा महामार 
।</p>
<p>घायें भेदिती जिव्हार । पडले सुरनर कोट्यनुकोटी 
॥ १५ ॥</p>
</section>
<section>
<p>चक्षुगोल इंद्रिय शरीरीं । तेथ अधिदेव सूर्य अधोष्ठात्री 
।</p>
<p>देखिल्या रूपाची धारणा धरी । तेंचि निजनिर्धारीं 
अध्यात्म ॥ १६ ॥</p>
</section>
<section>
<p>नीलपीतरूपाभरण । दृष्टीं देखिजे दर्शन ।</p>
<p>तेंचि अधिभूत सत्य जाण । दृश्याचें भान दृष्टीसी 
॥ १७ ॥</p>
</section>
<section>
<p>सूर्य अधिदैव सिद्ध आहे । अधिभूत दृष्टी भरलें पाहें 
।</p>
<p>शरीरीं चक्षुगोळही होये । परी अध्यात्मतेजेंवीण 
राहे अंधत्व ॥ १८ ॥</p>
</section>
<section>
<p>अधिदैव अधिभूत असतां पाहीं । अध्यात्म तेज जंव दृष्टीसी 
नाहीं ।</p>
<p>तंव देखणें न घडे कांहीं । अंधत्व ते ठायीं ठसावोनि 
ठाके ॥ १९ ॥</p>
</section>
<section>
<p>अध्यात्म अधिभूत दोनी आहे । जैं अधिदैव सूर्य अस्ता 
जाये ।</p>
<p>तैं दृष्टीचें देखणें ठाये । स्तब्धत्वें राहे 
तमामाजीं ॥ ३२० ॥</p>
</section>
<section>
<p>ते काळीं दृष्टीसी पाहें । स्त्रेहसूत्र मेळवून 
लाहे ।</p>
<p>अग्नि जरी केला साह्ये । तरी प्रकाशू नोहे रवी‌ऐसा 
॥ २१ ॥</p>
</section>
<section>
<p>तेथ चंद्रोदयो जरी जाहला । तो सूर्यसमान नाहीं आला 
।</p>
<p>निशा निरसूनि दृष्टीं साह्य जाहला । यालागीं सूर्य 
बोलिला अधिदैव ॥ २२ ॥</p>
</section>
<section>
<p>अध्यात्म अधिभूत असतां पाहीं । अधिदैव सूर्य जेथ 
नाहीं ।</p>
<p>तेथ दृष्टींचे न चले काहीं । तुज म्यां तेंही सांगीतलें 
॥ २३ ॥</p>
</section>
<section>
<p>अध्यात्म अधिदैव दोनी आहे । अधिभूतें दृश्यदर्शन 
राहे ।</p>
<p>तैं सत्य ब्रह्मज्ञान होये । जैं गुरुकृपा पाहे 
पूर्णांशें ॥ २४ ॥</p>
</section>
<section>
<p>येथ जें दृश्याचें दर्शन । तेणें देहबुद्धी दृढ 
जाण ।</p>
<p>तें दृश्याचें पुशिल्या भान । होय देहेंशीं शून्य 
संसार ॥ २५ ॥</p>
</section>
<section>
<p>अधिदैव अध्यात्म अधिभूत । त्रिपुटी बोलिजे हे येथ 
।</p>
<p>तुज म्यां सांगीतली साद्यंत । जाण निश्चित विभाग 
॥ २६ ॥</p>
</section>
<section>
<p>येथूनि त्रिपुटीचें विंदान । दृश्य द्रष्टा आणि 
दर्शन ।</p>
<p>कर्म कर्ता क्रियाचरण । ध्येय ध्यान ध्यातृत्व 
॥ २७ ॥</p>
</section>
<section>
<p>त्रिपुटि म्हणावयाचें कारण । परस्परें सापेक्षपण 
।</p>
<p>तें अपेक्षेचें लक्षण । ऐक संपूर्ण सांगेन ॥ २८ ॥</p>
</section>
<section>
<p>नानाकारें अतिविलास । येथ देखणी दृष्टी डोळस ।</p>
<p>तेही सूर्येंवीण वोस । हा अनुप्रवेश परस्परें ॥ 
२९ ॥</p>
</section>
<section>
<p>सूर्य आहे डोळा नाहीं । तेथ पाहणें न चले पाहीं ।
</p>
<p>हो कां डोळा आहे सूर्य नाहीं । तेथें दृष्टीचें कांहीं 
चालेना ॥ ३३० ॥</p>
</section>
<section>
<p>सूर्य दृष्टी दोनी आहे । परी दृश्य जैं नाहीं होये 
।</p>
<p>तैं दोहींचें सामर्थ्य राहे । देखावें काये दृष्टीनें 
॥ ३१ ॥</p>
</section>
<section>
<p>सूर्य प्रकाशी रूपासी । दृष्टीसी रिघोनियां स्वांशेंसीं 
।</p>
<p>दाखवी नाना आकारांसी । परस्परानुप्रवेशीं बोलिजे 
सिद्धी ॥ ३२ ॥</p>
</section>
<section>
<p>इतुकें करोनियां सविता । नभोमंडळीं अलिप्तता ।</p>
<p>तेवीं जगदाकारें चेतविता । अलिप्त तत्त्वतां चिदात्मा 
॥ ३३ ॥</p>
</section>
<section>
<p>जो जगामाजीं भरला राहे । जगाचा हृदयस्थही होये ।
</p>
<p>जग जरी होये जाये । परी तो आहे जैसातैसा ॥ ३४ ॥</p>
</section>
<section>
<p>जेवीं आकाश‌अ भ्यंतरीं । होतां घटाकाश सहस्त्रवरी 
।</p>
<p>आकाश त्या घटाभीतरीं । प्रत्यक्षाकारीं भरलें दिसे 
॥ ३५ ॥</p>
</section>
<section>
<p>ते घटचि होती जाती । परी आकाश सहजस्थिती ।</p>
<p>तेवीं उत्पत्तिस्थिति‌अंतीं । अलिप्त श्रीपती 
चिदात्मा ॥ ३६ ॥</p>
</section>
<section>
<p>तो आदीची अनादि आदि । तो बुद्धीची अनादि बुद्धी ।
</p>
<p>तो सिद्धीची अनादि सिद्धी । जाण त्रिशुद्धी परमात्मा 
॥ ३७ ॥</p>
</section>
<section>
<p>हा प्रकाशा प्रकाशक । अर्काचाही आदि अर्क ।</p>
<p>स्वयें त्रिपुटीचा द्योतक । अलिप्त एक परमात्मा 
॥ ३८ ॥</p>
</section>
<section>
<p>हा विवेकाचाही विवेक । हा सुखाचा सुखदायक ।</p>
<p>बुद्धीचा जो बोधक । प्रकाशा प्रकाशक परमात्मा ॥ 
३९ ॥</p>
</section>
<section>
<p>त्यासी जाणों जातां जाणपणें । वेदांसी जाहलें लाजिरवाणें 
।</p>
<p>वेडावलीं स्मृतिपुराणें । न कळे शास्त्रपठणें भांडतां 
॥ ३४० ॥</p>
</section>
<section>
<p>देवो देवी आणि देवता । भोग्य भोग आणि भोक्ता ।</p>
<p>नाना त्रिपुटींची त्रिगुणता । जाण सर्वथा प्रकृतीचि 
हे ॥ ४१ ॥</p>
</section>
<section>
<p>हा आद्य अव्यक्त अतर्क्य । प्रकृतिपर परमात्मा 
एक ।</p>
<p>यासी जाणावया विवेक । न चले देख आणिकांचा ॥ ४२ ॥</p>
</section>
<section>
<p>याचेनि हा हृदयीं देखिजे । याचेनि हा इत्थंभूत जाणिजे 
।</p>
<p>यातें धरोनि हा पाविजे । हेंही लाहिजे कृपें याचेनी 
॥ ४३ ॥</p>
</section>
<section>
<p>हा स्वप्रकाश सहज निजें । यासी प्रकाशी ऐसें नाहीं 
दुजें ।</p>
<p>याचेनि प्रकाशें हा देखिजे । याचेनि हो‌इजे या‌ऐसें 
॥ ४४ ॥</p>
</section>
<section>
<p>अधिदैव अध्यात्म अधिभूत । नेत्रद्वारा सांगितलें 
तेथ ।</p>
<p>तैसेंच अन्य इंद्रियीं व्यावृत्त । देव सांगत संकलितें 
॥ ४५ ॥</p>
</section>
<blockquote>
<section>
<p><br/></p>

<p>एवं त्वगादि श्रवणादि चक्षुर्जिह्वादि नासादि 
च चित्तयुक्तम्‌ ॥ ३१ ॥</p>
</section>
</blockquote>
<blockquote>
<section>
<p>योऽसौ गुणक्षोभकृतो विकारः प्रधानमूलान्महतः 
प्रसूतः ।</p>
<p><br/></p>
</blockquote>

<section>
<p>प्रधानपासाव महदादिद्वारा । नाना विकारांचा पसारा 
।</p>
<p>गुणक्षोभें क्षोभूनि पुरा । उठिला उभारा त्रिपुटीरूपें 
॥ ४६ ॥</p>
</section>
<section>
<p>जेवीं सूर्यें चक्षुरादि विंदान । तैसेंचि श्रोत्र 
त्वचा रसना घ्राण ।</p>
<p>हें ज्ञानेंद्रियपंचक जाण । याचें कर्म समान त्रिपुटीरूपें 
॥ ४७ ॥</p>
</section>
<section>
<p>येथ कर्मेंद्रियें पांच आन । तीं ज्ञानेंद्रिया 
अधीन ।</p>
<p>हस्त पाद गुद शिश्न । वाचा जाण पांचवी ॥ ४८ ॥</p>
</section>
<section>
<p>त्यांसी ज्ञानेंद्रियें प्रेरिती । तैं कर्मेंद्रियें 
कर्मीं वर्तती ।</p>
<p>एवं उभयपंचकस्थिती । जाण निश्चितीं दशेंद्रियें 
॥ ४९ ॥</p>
</section>
<section>
<p>चित्तचतुष्टयचमत्कार । मन बुद्धि चित्त अहंकार 
।</p>
<p>हीं एकचि परी भिन्न प्रकार । जैसा व्यापार तैसें 
नांव ॥ ३५० ॥</p>
</section>
<section>
<p>केवळ देहाकारें मीपण । तो सबळ अहंकार जाण ।</p>
<p>संकल्पविकल्प जे गहन । तेंचि मन उद्धवा ॥ ५१ ॥</p>
</section>
<section>
<p>गतभोगाचें जें चिंतन । तें चित्ताचें लक्षण ।</p>
<p>केवळ निश्चयात्मक जाण । बुद्धि संपूर्ण ती नांव 
॥ ५२ ॥</p>
</section>
<section>
<p>हें गुणक्षोभाचें लक्षण । भोगसाधनें भोग्य जाण 
।</p>
<p>त्याहूनि भोक्ता तो भिन्न । तेंही उपलक्षण अवधारीं 
॥ ५३ ॥</p>
</section>
<section>
<p>त्वगिंद्रियीं विषयस्पर्शन । तेथें अधिदैव वायू 
जाण ।</p>
<p>त्याहूनि परमात्मा भिन्न । चित्स्वरूपें जाण अविकारी 
॥ ५४ ॥</p>
</section>
<section>
<p>गंधविषयो घ्राणेंद्रियें । तेथ अधिदैव अश्विनौदेव 
होये ।</p>
<p>आत्मा त्याहूनि वेगळा पाहें । चित्स्वरूपें राहे 
अविकारी ॥ ५५ ॥</p>
</section>
<section>
<p>रसनेंद्रिय अतिगहन । रसविषयो तेथील जाण ।</p>
<p>वरुण अधिदैवत आपण । आत्मा स्वानंदपूर्ण रसातीत 
॥ ५६ ॥</p>
</section>
<section>
<p>श्रवणेंद्रियीं विषयो शब्द । तेथ दिशा अधिदैव प्रसिद्ध 
।</p>
<p>शब्दीं निजात्मा निःशब्द । चिदत्वें शुद्ध अविकारी 
॥ ५७ ॥</p>
</section>
<section>
<p>चक्षुरिद्रियलक्षण । पूर्वीं निरूपिलें जाण ।</p>
<p>हें ज्ञानेंद्रियविंदान । त्रिपुटी संपूर्ण ऐशा 
रीतीं ॥ ५८ ॥</p>
</section>
<section>
<p>चित्त इंद्रिय जें कां येथ । चिंतन विषयो त्यासी 
प्राप्त ।</p>
<p>वासुदेव अधिदैवत । आत्मा अलिप्त चित्तेंसीं ॥ ५९ 
॥</p>
</section>
<section>
<p>मनेंद्रिय अतिचपळ । संकल्प विषयो त्याचा प्रबळ 
।</p>
<p>तेथ अधिदैव चंद्र निर्मळ । आत्मा केवळ मनातीत ॥ ३६० 
॥</p>
</section>
<section>
<p>अहंकार इंद्रिय कठिण । तेथील विषयो मीपण ।</p>
<p>रुद्र अधिदैवत जाण । परमात्मा भिन्न अहंकारेंसीं 
॥ ६१ ॥</p>
</section>
<section>
<p>बुद्धींद्रिय अतिसज्ञान । बोद्धव्य तेथींचा विषयो 
जाण ।</p>
<p>ब्रह्मा अधिदैवत आपण । आत्मा चिद्धन बुद्ध्यतीत 
॥ ६२ ॥</p>
</section>
<section>
<p>चित्तचतुष्टय सकारण । त्रिपुटी सांगीतली हे संपूर्ण 
जाण ।</p>
<p>आतां कर्मेंद्रियांचें लक्षण । ऐक संपूर्ण सांगेन 
॥ ६३ ॥</p>
</section>
<section>
<p>वागिंद्रियीं वाच्य विषयो । अग्नि अधिदैवत तेथील 
पहा हो ।</p>
<p>तेथ सरस्वतीशक्तीचा निर्वाहो । यासी अलिप्त देवो 
महामौनें ॥ ६४ ॥</p>
</section>
<section>
<p>पाणींद्रियीं ग्रहण विषयो । इंद्र अधिदैवत तेथील 
पहा हो ।</p>
<p>तेथ क्रियाशक्तीचा निर्वाहो । यासी अलिप्त देवो 
अक्रियत्वें ॥ ६५ ॥</p>
</section>
<section>
<p>पादेंद्रियीं गति विषयो । तेथें उपेंद्र अधिदैवो 
।</p>
<p>तेथें गमशक्तीचा निर्वाहो । यासि अलिप्त देवो निश्चलत्वें 
॥ ६६ ॥</p>
</section>
<section>
<p>गुदेंद्रियीं वसर्ग विषयो । निर्‌ऋति आधिदैवत तेथील 
पहा हो ।</p>
<p>क्षरशक्तीचा तेथ निर्वाहो । त्यासी अलिप्त देवो 
अक्षरत्वें ॥ ६७ ॥</p>
</section>
<section>
<p>शिश्नेंद्रियीं रति विषयो । प्रजापति येथें अधिदैवो 
।</p>
<p>आनंदशक्तीचा तेथें निर्वाहो । त्यासी अलिप्त देवो 
परमानंदें ॥ ६८ ॥</p>
</section>
<section>
<p>ज्ञानकर्मेंद्रियें कर्माचरण । चित्तचतुष्टयाचें 
लक्षण ।</p>
<p>हें गुणक्षोभाचें कारण । समूळ जाण मायिक ॥ ६९ ॥</p>
</section>
<section>
<p>तेंचि गुणक्षोभाचें प्रधान मूळ । प्रकृतिविकारें 
होय स्थूळ ।</p>
<p>आत्मा अविकारी निर्मळ । अलिप्त केवळ प्रकृतीसी 
॥ ३७० ॥</p>
</section>
<section>
<p>जेवीं वृत्तिभूमीसमवेत । गृहीं गृहसामग्री समस्त 
।</p>
<p>अभिमानें उपार्जी गृहस्थ । परी तो त्या‌अतीत आपण 
जैसा ॥ ७१ ॥</p>
</section>
<section>
<p>तेवीं त्रिगुणक्षोभें अभिमान । वाढवी नाना विकारवन 
।</p>
<p>आत्मा वसंत तो भिन्न । तेंचि निरूपण हरि बोले ॥ ७२ 
॥</p>
</section>
<blockquote>
<section>
<p><br/></p>

<p>अहं त्रिवृन्मोहविकल्पहेतुर्वैकारिस्तामस ऐन्द्रियश्च 
॥ ३२ ॥</p>
</section>
</blockquote>
<blockquote>
<section>
<p>आत्मा परिज्ञानमयो विवादो ह्यस्तीति नास्तीति 
भिदार्थनिष्ठः ।</p>
<p><br/></p>
</blockquote>

<section>
<p>अहंअध्यासें संसारप्राप्ती । जीवासी लागली निश्चितीं 
।</p>
<p>त्या अहंकाराचे निवृत्त्‌ंई । भवनिर्मुक्ती जीवासी 
॥ ७३ ॥</p>
</section>
<section>
<p>ऐसा बाधक्त्वें दुर्धर । कैंचा उठिला अहंकार ।</p>
<p>हाही पुसों पाहसी विचार । ऐक साचार सांगेन ॥ ७४ ॥</p>
</section>
<section>
<p>स्वस्वरूपातें विसरून । दृढ जें स्फुरे मीपण ।</p>
<p>तोचि अहंकार जाण। विकारें त्रिगुणक्षोभक ॥ ७५ ॥</p>
</section>
<section>
<p>जागृतीचा जो विसरु । तोचि स्वप्नसृष्टीचा विस्तारू 
।</p>
<p>वस्तुविमूख जो अहंकारू । तोचि संसारू त्रिगुणात्मक 
॥ ७६ ॥</p>
</section>
<section>
<p>विकारें क्षोभती तिन्ही गुण । हें विस्मरण मोहाचें 
लक्षण ।</p>
<p>तेणें विकारले तीन गुण । ते विभाग भिन्न अवधारीं 
॥ ७७ ॥</p>
</section>
<section>
<p>मूळीं बोलिला वैकारिकू । तो अहंकार जाण सात्त्विकू 
।</p>
<p>तो चित्तचतुष्टयद्योतकू । होय प्रकाशकू अधिदैवें 
॥ ७८ ॥</p>
</section>
<section>
<p>सत्त्वापासोनि उपजे मन । मनापासाव विकार गहन ।</p>
<p>यालागीं वैकारिक जाण । सत्त्वगुण बोलिजे ॥ ७९ ॥</p>
</section>
<section>
<p>ज्ञान कर्म उभय पंचक । हा इंद्रियांचा दशक ।</p>
<p>जाहला रजोगुण द्योतक । यालागीं ऐंद्रियक म्हणिपे 
त्यासी ॥ ३८० ॥</p>
</section>
<section>
<p>तामस गुण जो कां येथें । आकाशवादि पंचीकृतें ।</p>
<p>आवरणरूपें महाभूतें । विषयसमवेतें उपजवी ॥ ८१ ॥</p>
</section>
<section>
<p>महाभूतें विषयपंचक । झाला तमोगुण प्रकाशक ।</p>
<p>यालागीं भूतादि देख । यासी आवश्यक बोलिजे ॥ ८२ ॥</p>
</section>
<section>
<p>एवं त्रिगुणगुणविकारें । काम्यक्र्मसंस्कारें 
।</p>
<p>सबळ हो‍ऊनि अहंकारें । संसारीं संचरे नाना हेतु 
॥ ८३ ॥</p>
</section>
<section>
<p>या प्रकृतिविकारांपासून । आत्मा अतिशयें भिन्न 
।</p>
<p>जेवीं मृगजळातें भरून । अलिप्त भानू नभामाजीं ॥ 
८४ ॥</p>
</section>
<section>
<p>जैसा प्रकाशोनि सर्पाकार । सर्पासी नातळे स्वयें 
दोर ।</p>
<p>तेवीं प्रकाशोनि संसार । निःसंग निर्विकार निजात्मा 
॥ ८५ ॥</p>
</section>
<section>
<p>जेवीं कृष्ण पीत रक्त श्वेत । स्फटिक ठेवितां तेथतेथ 
।</p>
<p>जरी तदाकार भासत । तरी तो अलिप्त शुद्धत्वें ॥ ८६ 
॥</p>
</section>
<section>
<p>तैसा गुणसंगें जीवात्मा बद्ध । दिसे तरी तो अतिशुद्ध 
।</p>
<p>हा नेणोनियां निजबोध । करिती विवाद मतवादी ॥ ८७ ॥</p>
</section>
<section>
<p>एक म्हणती आत्मा देही । एक म्हणती तो विदेही ।</p>
<p>एक म्हणती आत्म्याच्या ठायीं । हे दोन्ही नाहीं 
सर्वथा ॥ ८८ ॥</p>
</section>
<section>
<p>एक म्हणते आत्मा सगुण । एक म्हणती तो गुणविहीन ।</p>
<p>एक म्हणती ते वेगळी खूण । सगुण निर्गुण परमात्मा 
॥ ८९ ॥</p>
</section>
<section>
<p>एक प्रतिपादिती भेद । एक प्रतिपादिती अभेद ।</p>
<p>एक म्हणती दोन्ही अबद्ध । आमुचें मत शुद्ध देहात्मवादू 
॥ ३९० ॥</p>
</section>
<section>
<p>एक म्हणती हें मिथ्याभूत । प्रत्यक्ष दिसताहे जो 
येथ ।</p>
<p>तो प्रंपच मानिती सत्य । हेंचि मत एकाचें ॥ ९१ ॥</p>
</section>
<section>
<p>ऐसे भेदवाद सकळ । विचारितां अज्ञानमूळ ।</p>
<p>आत्मा चिन्मात्र केवळ । भेदातें समूळ छेदक ॥ ९२ ॥</p>
</section>
<section>
<p>’आत्मा परिज्ञानमय’ शुद्ध । हें शोकींचें मूळ पद 
।</p>
<p>तेणें निरसे । अज्ञानभेद । आत्मा शुद्ध बुद्ध चिदात्मा 
॥ ९३ ॥</p>
</section>
<section>
<p>जेवीं सक्षत्र रजनी । निवटीत प्रकटे तरणी ।</p>
<p>तेवीं सभेद कार्य निरसूनी । प्रकट चित्किरणीं चिद्भामनू 
॥ ९४ ॥</p>
</section>
<section>
<p>तेथ गुणेंसी माया उडे । भेदा‌असहित वाद बुडे ।</p>
<p>मूळासह अज्ञान खुडे । चहूंकडे सच्चिदानंद ॥ ९५ ॥</p>
</section>
<section>
<p>आत्म सच्चिदानंद पूर्ण । तेथ सकळ मिथ्या अज्ञान 
।</p>
<p>तें अज्ञाननिरासीं साधन । विवेक सांख्यज्ञान व्यर्थ 
दिसे ॥ ९६ ॥</p>
</section>
<section>
<p>तेचि विषयींचें निरूपण । श्लोकार्धें सुलक्षण ।
</p>
<p>स्वयें सांगताहे श्रीकृष्ण । साध्यसाधनविभाग ॥ 
९७ ॥</p>
</section>
<blockquote>
<section>
<p><br/></p>

<p>व्यर्थोऽपि नैवोपरमेत पुंसां मत्तः परावृत्तधियां 
स्वलोकात्‌ ॥ ३३ ॥</p>
<p><br/></p>
</section>
</blockquote>
<section>


<p>मूळीं समूळ मिथ्या अज्ञान । अज्ञानजन्य विषयभान 
।</p>
<p>तें देखोनि भुलले जन । पडिलें विस्मरण स्वस्वरूपीं 
॥ ९८ ॥</p>
</section>
<section>
<p>मी परमात्मा हृदयस्थ सन्निधी । त्या मजपासोनि उपरमे 
बुद्धी ।</p>
<p>मग विषयासक्ति त्रिशुद्धी । आवडे उपाधि देह गेह 
दारा ॥ ९९ ॥</p>
</section>
<section>
<p>जें स्वस्वरूपाचें विस्मरण । तें वाढवी तीव्र विषयध्यान 
।</p>
<p>तेणें जीवासी जन्ममरण । अनिवार जाण देहाभिमाने 
॥ ४०० ॥</p>
</section>
<section>
<p>तो नासावया देहाभिमान । वैराग्ययुक्त ज्ञानध्यान 
।</p>
<p>मीचि बोलिलों साधन । समूळ अज्ञानच्छेदक ॥ १ ॥</p>
</section>
<section>
<p>जंववरी अंगीं देहाभिमान । तंव अवश्य पाहिजे साधन 
।</p>
<p>निःशेष निरसल्या अज्ञान । वृथा साधन मीही मानीं 
॥ २ ॥</p>
</section>
<section>
<p>म्हणशी तें कोण पां अज्ञान । जें शुद्धासी लावी जीवपण 
।</p>
<p>त्या जीवा‌अंगीं जन्ममरण । अनिवार जाण वाढवी ॥ ३ 
॥</p>
</section>
<section>
<p>स्वस्वरूप विसरोनि जाण । देहीं स्फुरे जें मीपण 
।</p>
<p>अत्यंत दृढतर अज्ञान । तो देहाभिमान उद्धवा ॥ ४ ॥</p>
</section>
<section>
<p>गौण नांव त्याचें अज्ञान । येर्क्ष्हवीं मुख्यत्वें 
देहाभिमान ।</p>
<p>हें ऐकोनि देवाचें वचन । दचकलें मन उद्धवाचें ॥ ५ 
॥</p>
</section>
<section>
<p>तेचि अर्थींचा प्रश्न । देवासी पुसे आपण ।</p>
<p>कोण्या युक्तीं देहाभिमान । जन्ममरण भोगवी ॥ ६ ॥
</p>
</section>
<blockquote>
<section>
<p><br/></p>

<cite><p>उद्धव उवाच-</p></cite>
<p>त्वत्तः परावृत्तधियः स्वकृतैः कर्मभिः प्रभो 
।</p>
<p>उच्यावचान्‌ यथा देहान्‌ गृह्णन्ति विसृजन्ति 
च ॥ ३४ ॥</p>
<p><br/></p>
</section>
</blockquote>
<section>


<p>सर्वत्र सदा संमुख गगन । त्यासी कदा न घडे विमुखपण 
।</p>
<p>तेंवी आत्मा सबाह्य परिपूर्ण । वृत्ति विमुख जाण 
होय कैसी ॥ ७ ॥</p>
</section>
<section>
<p>जैं जाळीं बांधवे गगन । तैं अक्रिया लागे कर्मबंधन 
।</p>
<p>वंध्यागर्भ सटवे जाण । तैसें जन्ममरण मुक्तासी 
॥ ८ ॥</p>
</section>
<section>
<p>आत्म्यावेगळें कांहीं । रितें तंव उरलें नाहीं 
।</p>
<p>तरी ये देहींचा ते देहीं । गमनसिद्धी पाहीं कैसेनी 
॥ ९ ॥</p>
</section>
<section>
<p>पुथ्वी रुसोनि वोसरां राहे । आकाश पळोनि पर्क्ष्हां 
जाये ।</p>
<p>तैं देहींचा देहांतरा पाहें । आत्मा लाहे संसरण 
॥ ४१० ॥</p>
</section>
<section>
<p>सात समुद्र गिळी मुंगी । तैं आत्मा उंचनीच योनी भोगी 
।</p>
<p>हे अतर्क्य तर्केना मागी । भुलले योगी ये अर्थीं 
॥ ११ ॥</p>
</section>
<blockquote>
<section>
<p><br/></p>

<p>तन्ममाख्याहि गोविन्द दुर्विभाव्यमनात्मभिः ।
</p>
<p>न ह्येतत्प्रायशो लोके विद्वांसः सन्ति वश्चिताः 
॥ ३५ ॥</p>
<p><br/></p>
</section>
</blockquote>
<section>


<p>अभिनव हे तुझी गती । सर्वथा न कळे श्रीपती ।</p>
<p>मायामोहित जे चित्तीं । त्यां तुझी स्थिती नेणवे 
॥ १२ ॥</p>
</section>
<section>
<p>तूं आत्मा अद्वितीय अविनाश । तेथ उत्पत्ति स्थिति 
विनाश ।</p>
<p>नाथिला दाविसी भवभास । हा अतर्क्य विलास तर्केना 
॥ १३ ॥</p>
</section>
<section>
<p>येथ वेदाची युक्ती ठेली । उपनिषदें वेडावलीं ।</p>
<p>पुराणें मुकीं झालीं । अतियत्नेंे लक्षिणी न वचेचि 
मागी ॥ १४ ॥</p>
</section>
<section>
<p>तुझे केवळ कृपेवीण । तुझें इत्थंभूत नव्हे ज्ञान 
।</p>
<p>ऐसे जड मूढ हरिकृपाहीन । त्यांसी भवबंधन तुटेना 
॥ १५ ॥</p>
</section>
<section>
<p>तुझे योगमायेची अतर्क्यता । ब्रह्मा भुलविला वत्सें 
नेतां ।</p>
<p>शिवू भुलविला मोहिनी देखतां । इतरांची कथा ते कोण 
॥ १६ ॥</p>
</section>
<section>
<p>प्रपंचीं अथवा परमार्थी । तुझेनि चालती इंद्रियवत्ती 
।</p>
<p>यालागीं गोविंदनामाची ख्याती । त्रिजगतीं वाखणिली 
॥ १७ ॥</p>
</section>
<section>
<p>सादर कृपापूर्वक आपण । माझा सांगवा अतर्क्य प्रश्न 
।</p>
<p>देहीं देहांतरा संचरण । जीवास जन्ममरण तें कैसें 
॥ १८ ॥</p>
</section>
<section>
<p>ऐकोनि उद्धवाचा प्रश्न । हांसित्रला मधुसूदन ।</p>
<p>हें अवघें मायिक जाण । कल्पनाविंदान मनोमय ॥ १९ ॥
</p>
</section>
<blockquote>
<section>
<p><br/></p>
<cite><p>श्रीभगवानुवाच-</p></cite>
<p>मनः कर्ममयं नृणामिन्द्रियैः पंचभिर्युतम्‌ 
।</p>
<p>लोकल्लोकं प्रयात्यन्य आत्मा तदनुवर्तते ॥ ३६ ॥</p>
<p><br/></p>
</section>
</blockquote>
<section>


<p>अकरा इंद्रियें पंच म्हाभूतें । हें सोळा कळांचें 
लिंगदेह येथें ।</p>
<p>मुख्यत्वें प्राधान्य मनाचें तेथें । नाना विषयांतें 
कल्पक ॥ ४२० ॥</p>
</section>
<section>
<p>येथ लिंगदेह तेंचि मन । मना‌आधीन इंद्रियें जाण 
।</p>
<p>मनाचेनि देहासी गमन । तेथ देहाभिमान मनासवें ॥ २१ 
॥</p>
</section>
<section>
<p>मन ज्यातें सोडूनि जाये । तेथ अभिमान उभा न राहे 
।</p>
<p>मनोयोगें अभिमान पाहें । देहाचा वाहे खटाटोप ॥ २२ 
॥</p>
</section>
<section>
<p>जेथ विषयासक्त मन । करी शुभाशुभ कर्माचरण ।</p>
<p>तेव्हां हो‍ऊनि कर्माधीन । देही करी गमन देहांतरा 
॥ २३ ॥</p>
</section>
<section>
<p>आत्मा यासी अलिप्त भिन्न । परी देहासवें दावी गमन 
।</p>
<p>हें अति‌अतर्क्य विंदान । ऐक लक्षण तयाचें ॥ २४ ॥</p>
</section>
<section>
<p>घट जेथ जेथ हिंडों वैसे । आकाश त्यासवें जात दिसे 
।</p>
<p>परी ढळणें नाहीं आकाशें । आत्म्याचें तैसें गमन 
येथें ॥ २५ ॥</p>
</section>
<section>
<p>घटामाजीं भरिजे अमृत । अथवा घालिजे खातमूत ।</p>
<p>आकाश दोहींसीं अलिप्त । तेवीं सुखदुःखातीत देहस्थ 
आत्मा ॥ २६ ॥</p>
</section>
<section>
<p>घट घायें केजे शतचूर । परी आकाशीं न निघे चीर ।</p>
<p>तेवीं नश्वरीं अनश्वर । जाण साचार निजात्मा ॥ २७ 
॥</p>
</section>
<section>
<p>घट फुटोनि जेथ नाशे । तेथ आकाश आकाशीं सहज असे ।</p>
<p>नवा घट जेथ उपजो बैसे । तों तेथ आकाशें व्यापिजे 
॥ २८ ॥</p>
</section>
<section>
<p>तेवीं देहाचें नश्वरपण । आत्मा अखंडत्वें परिपूर्ण 
।</p>
<p>आत्म्यासी देहांतरगमन । जन्ममरण असेना ॥ २९ ॥</p>
</section>
<section>
<p>देहीचें देहांतरगमन । वासनायोगें करी मन ।</p>
<p>तें मनोगमनाचें लक्षण । ऐक संपूर्ण सांगेन ॥ ४३० 
॥</p>
</section>
<blockquote>
<section>
<p><br/></p>

<p>ध्यायन्मनोऽनुविषयान्‌ दृष्टान्वानुश्रुतानथ 
।</p>
<p>उद्यत्सीदत्‌ कर्मतन्त्रं स्मृतिस्तदनुशाम्यति 
॥ ३७ ॥</p>
<p><br/></p>
</section>
</blockquote>
<section>


<p>श्रुतदृष्टविषयांचें ध्यान । निरंतर वाढवी मन ।
</p>
<p>तीव्र धारण दारुण । अन्य स्फुरण स्फुरेना ॥ ३१ ॥</p>
</section>
<section>
<p>आवडत्या विषयांचें ध्यान । अंतकाळीं ठसावे जाण 
।</p>
<p>तेव्हां तदाकार होय मन । सर्वभावें आपण तन्निष्ठा 
॥ ३२ ॥</p>
</section>
<section>
<p>तेव्हां भोगक्षयें जाण । मागल्या देहाचा अभिमान 
।</p>
<p>सहजेंचि विसरे मन । पुढील ध्यान एकाग्रतां ॥ ३३ ॥</p>
</section>
<section>
<p>विषयवासनारूढ मन । निजकर्मतंत्रे जाण ।</p>
<p>देहांतरीं करी गमन । तेथ सप्राण संचरे ॥ ३४ ॥</p>
</section>
<section>
<p>मागील सांडिल्या देहातें । सर्वथा स्मरेना चित्तें 
।</p>
<p>पुढें धरिलें आणिकातें । हेंही मनातें स्मरेना 
॥ ३५ ॥</p>
</section>
<blockquote>
<section>
<p><br/></p>

<p>विषयाभिनिवेशेन नात्मानं यत्स्मरेत्पुनः ।</p>
<p>जन्तोर्वै कस्यचिद्धेतोर्मृत्युरत्यन्तविस्मृतिः 
॥ ३८ ॥</p>
</section>
</blockquote>
<blockquote>
<section>
<p>जन्म त्वात्मतया पुंसः सर्वभावेन भूरिद ।</p>
<p>विषयस्वीकृतिं प्राहुर्यथा स्वप्नमनोरथः ॥ ३९ 
॥</p>
<p><br/></p>
</section>
</blockquote>
<section>


<p>विषयाभिनिवेशें मन । ज्या स्वरूपाचें करी ध्यान 
।</p>
<p>तद्रूभप होय आपण । पूर्वदेहाचें स्मरण विसरोनियां 
॥ ३६ ॥</p>
</section>
<section>
<p>तेंचि विस्मरण कैसें । निजबालत्व प्रौढवयसें ।</p>
<p>निःशेख नाठवे मानसें । पूर्वदेह तैसें विसरोनि 
जाय ॥ ३७ ॥</p>
</section>
<section>
<p>ऐसें अत्यंत विस्मरण । त्या नांव देहाचें मरण ।</p>
<p>त्या विसरासवें जाण । चेतना सप्राण निघोनि जाये 
॥ ३८ ॥</p>
</section>
<section>
<p>जेव्हां चेतना जाय सप्राण । तेव्हां देहासी ये प्रेतपण 
।</p>
<p>त्या नांव उद्धवा मरण । जन्मकथन तें ऐक ॥ ३९ ॥</p>
</section>
<section>
<p>स्न्नेहें द्वेषें अथवा भयें । अंतकाळीं जें ध्यान 
राहे ।</p>
<p>पुरुष तद्रू्पचि होये । जन्मही लाहे तैसेंचि ॥ ४४० 
॥</p>
</section>
<section>
<p>भरत करितां अनुष्ठान । अंतीं लागलें मृगाचें ध्यान 
।</p>
<p>तो मृगचि झाला आपण । ध्यानानुरूपें मन जन्म पावे 
॥ ४२ ॥</p>
</section>
<section>
<p>द्वेषें ध्यातां श्रीकृष्णासी । तद्रू पता झाली 
पौण्ड्रकासे ।</p>
<p>जैसें दृढ ध्यान ठसावे मनोरम । तेंचि जन्म पुरुषासी 
॥ ४४ ॥</p>
</section>
<section>
<p>मग तेणें ध्यानानुभवें । जैसा कांहीं आकारू संभवे 
।</p>
<p>तेथ देहाभिमान पावे । ’हें मी आघवें’ म्हणोनी ॥ ४५ 
॥</p>
</section>
<section>
<p>येथ मन आणि अभिमान । स्वरूप एक कार्यें भिन्न ।</p>
<p>हें चित्तचतुष्टयलक्षण । जाणती सज्ञान एकात्मता 
॥ ४६ ॥</p>
</section>
<section>
<p>दैवयोगें त्या देहाचें । बरवें वोखटें घडे साचें 
।</p>
<p>तैं अभिमान घे‌ऊनि नाचे । जन्म पुरुषाचें या नांव 
॥ ४७ ॥</p>
</section>
<section>
<p>परी हें देह नव्हे आन । हेंही स्मरेना तें मन ।</p>
<p>पूर्वील जो देहाभिमान । तोचि येथ जाण आरोपी ॥ ४८ 
॥</p>
</section>
<section>
<p>येचि अर्थींचा दृष्टांत । स्वयें सांगताहे श्रीकृष्णनाथ 
।</p>
<p>जेवीं स्वप्न आणी मनोरथ । विसरवित निजदेहा ॥ ४९ ॥</p>
</section>
<section>
<p>स्वगृहीं दरिद्री निद्रित । तो स्वप्नीं होय अमरनाथ 
।</p>
<p>मग उर्वशीप्रमुख अप्सरांत । असे मिरवत ऐरावतीं 
॥ ४५० ॥</p>
</section>
<section>
<p>तें दरिद्रदेह माझें गेलें । हें अमरदेह प्राप्त 
झालें ।</p>
<p>ऐसें स्वप्नीं नाहीं आठवलें । तैसें जन्म झालें 
जनासी ॥ ५१ ॥</p>
</section>
<section>
<p>मजूर रा‌उळींचें घृत नेतां । तो तुरुंगीं चढे मनोरथा 
।</p>
<p>मन नाचूं लागे उल्हासतां । स्वकल्पिता कल्पना ॥ 
५२ ॥</p>
</section>
<section>
<p>सवळ वारूचें उड्डाण । म्हणूनि उडूं जातां आपण ।</p>
<p>पडोनि घृतकुंभ होय भग्न । पुसती जन काय झालें ॥ ५३ 
॥</p>
</section>
<section>
<p>बळें उडाला माझा घोडा । परी स्मरेना तो फुटला घडा 
।</p>
<p>बंदीं पडला रोकडा । नेणे बापुडा मनोरथें ॥ ५४ ॥</p>
</section>
<section>
<p>येथवरी तीव्र जें विस्मरण । त्या नांव देहाचें मरण 
।</p>
<p>अति‌उद्यत जें मनाचें ध्यान । तेंचि जन्म प्राण्यासी 
॥ ५५ ॥</p>
</section>
<section>
<p>एवं आत्म्यासी जन्ममरण । तें केवळ भ्रमाचें लक्षण 
।</p>
<p>तेचि अर्थींचें निरूपण । स्वयें श्रीकृष्ण सांगत 
॥ ५६ ॥</p>
</section>
<blockquote>
<section>
<p><br/></p>

<p>स्वप्नं मनोरथं चेत्थं प्राक्तनं न स्मरत्यसौ ।
</p>
<p>तत्र पूर्वमिवात्मानमपूर्वं चानुपश्यति ॥ ४० ॥</p>
<p><br/></p>
</section>
</blockquote>
<section>


<p>स्वप्न देखत्या पुरुषासी । विसरोनि निजदेहासी ।
</p>
<p>स्वप्नींच्या दे‌अगेहांसी । साभिमानेंसीं वाढवी 
॥ ५७ ॥</p>
</section>
<section>
<p>जागृतिदेहो राहिला तेथें । स्वप्नदेहो पावलों येथें 
।</p>
<p>एवं पूर्व अपूर्व दोहींतें । न स्मरे चित्ते पुरुष 
जैसा ॥ ५८ ॥</p>
</section>
<section>
<p>जागृति आणि देखिलें स्वप्न । या दोहीं देहांसीं 
देखता भिन्न ।</p>
<p>तेवीं जन्म आणि मरण । जीवासी जाण असेना ॥ ५९ ॥</p>
</section>
<section>
<p>एवं देहासी जन्म नाश । आत्मा नित्यमुक्त अविनाश 
।</p>
<p>स्वप्नमनोरथविलास । तैसा बहुवस संसार ॥ ४६० ॥</p>
</section>
<section>
<p>देहासी जन्म स्थिति मरण । यांसी मनचि गा कारण ।</p>
<p>मनःकल्पित संसार जाण । तेंचि श्रीक्रुष्ण सांगत 
॥ ६१ ॥</p>
</section>
<blockquote>
<section>
<p><br/></p>

<p>इन्द्रियायनसृष्ट्येदं त्रैविध्यं भाति वस्तुनि 
।</p>
<p>बहिरन्तर्भिदाहेतुर्जनोऽसज्जनकृद्यथा ॥ ४१ ॥</p>
<p><br/></p>
</section>
</blockquote>
<section>


<p>मनें कल्पिली सकळ सृष्टी । मनःकृत इंद्रियकामाठी 
।</p>
<p>मनें वाढविली त्रिपुटी । कर्मकसवटी विभाग ॥ ६२ ॥</p>
</section>
<section>
<p>अधिदेव अध्यात्म अधिभूत । हें त्रैविध्य मनःकृत 
।</p>
<p>वस्तु अखंडचि तेथ । त्रिधा भासत कल्पना ॥ ६३ ॥</p>
</section>
<section>
<p>जैसें भांडें कुंभार करी । तेथ नभ दिसे तदाकारीं 
।</p>
<p>गगन सर्वथा अविकारी । तें दिसे विकारी भांडयोगें 
॥ ६४ ॥</p>
</section>
<section>
<p>तेवीं आत्मा अविकारी नित्य शुद्ध । तेथ मनःकल्पित 
त्रिविध ।</p>
<p>नानापरींच्या त्रिपुटी विविध । वाढविला भेद तो 
ऐक ॥ ६५ ॥</p>
</section>
<section>
<p>कार्य कर्म आणि कर्ता । ध्येय ध्यान आणि ध्याता ।
</p>
<p>ज्ञेय ज्ञान आणि ज्ञाता । या मनःकल्पिता त्रिविध 
॥ ६६ ॥</p>
</section>
<section>
<p>अहं कोहं सोहं भेद । त्वंपद असिपद ।</p>
<p>सत्‌ चित्‌ आणि आनंद । हेही संबंध मायिक ॥ ६७ ॥</p>
</section>
<section>
<p>असंताचिये निवृत्ती । संतत्व प्रतिपादी वेदोक्ती 
।</p>
<p>जडाचिये समाप्ती । चिदत्व बोलती वस्तूसी ॥ ६८ ॥</p>
</section>
<section>
<p>करितां दुःखाचा छेद । वस्तूसी म्हणती परमानंद ।
</p>
<p>एवं सच्चिदानंद । जाण प्रसिद्ध मायिक ॥ ६९ ॥</p>
</section>
<section>
<p>असंत मिथ्या मायिक पाहीं । तैसें तत्त्व कोण ठेवीं 
ठायीं ।</p>
<p>जडासीचि ठाव नाहीं । तेथ चिदत्व कायी संपादे ॥ ४७० 
॥</p>
</section>
<section>
<p>जेथ नाहीं दुःखसंबंध । तेथ कोण म्हणे आनंद ।</p>
<p>एवं वस्तूच्या ठायीं सच्चिदानंद । मायिक संबंध 
या हेतू ॥ ७१ ॥</p>
</section>
<section>
<p>जेथ जें भासे संसारभान । त्रिगुणत्रिपुटी विंदान 
।</p>
<p>तें सर्व मायिक मनःकृत जाण । आत्मा तो भिन्न गुणातीत 
॥ ७२ ॥</p>
</section>
<section>
<p>आत्मा नित्य मुक्त शुद्ध बुद्ध । तेथ भासें जो त्रिविध 
भेद ।</p>
<p>तो मनःकृत गुणसंबंध । जाण प्रसिद्ध मायिक ॥ ७३ ॥</p>
</section>
<section>
<p>पुरुष श्रोत्रिय सदाचार । त्यासी स्त्री करी व्यभिचार 
।</p>
<p>तेणें दोषी म्हणती भ्रतार । तैसा भेदप्रकार आत्म्यासी 
॥ ७४ ॥</p>
</section>
<section>
<p>जेवीं स्वप्नामाजीं नर । एकला होय संसार ।</p>
<p>तो निद्रायोगें चमत्कार । तैसा भेदप्रकार मायिक 
ब्रह्मीं ॥ ७५ ॥</p>
</section>
<section>
<p>जडाजड देहभेद । परिच्छिन्नत्वें जीवभेद ।</p>
<p>हा स्वप्रपाय मायिक बोध । आत्मा नित्य शुद्ध अद्वितीय 
॥ ७६ ॥</p>
</section>
<section>
<p>ऐसे मायाविभेदनिष्ठ जन । त्यांसी वैराग्यसिद्ध्यर्थं 
जाण ।</p>
<p>काळकृत जन्ममरण । तेंचि निरूपण हरि बोले ॥ ७७ ॥</p>
</section>
<blockquote>
<section>
<p><br/></p>

<p>नित्यदा ह्यङ्‌ग भूतानि भवन्ति न भवन्ति च ।</p>
<p>कालेनालक्ष्यवेगेन सूक्ष्मत्वात्तन्न्‌ दृश्यते 
॥ ४२ ॥</p>
<p><br/></p>
</section>
</blockquote>
<section>


<p>म्हणे ऐक बापा उद्धवा । स्थावरजंगमादि देहभावा 
।</p>
<p>काळाचिया काळप्रभाव । लागला नीच नवा जन्ममृत्यू 
॥ ७८ ॥</p>
</section>
<section>
<p>अतिसूक्ष्म काळगतीसीं । काळ ग्रासीतसे जगासी ।</p>
<p>या अंगींच्या जन्ममृत्यूंसी । नेणवे जीवासी मायामोहें 
॥ ७९ ॥</p>
</section>
<section>
<p>निजमाता बाळवयासी । प्रकटावयवीं लाडवी पुत्रासी 
।</p>
<p>तेचि माता पौढवयसेंसी । होय त्या पुत्रासी सलज्ज 
॥ ४८० ॥</p>
</section>
<section>
<p>ते बाल्यावस्था काळें नेली । हे पौढवयसा नवी अली 
।</p>
<p>यालागीं माता सलज्ज झाली । हे काळें केली घडामोडी 
॥ ८१ ॥</p>
</section>
<section>
<p>ऐसा नित्य नाश नित्य जन्म । भूतांसी करी काळ सूक्ष्म 
।</p>
<p>या जन्ममृत्यूंचें वर्म । नेणती संभ्रम भ्रांत 
प्राणी ॥ ८२ ॥</p>
</section>
<section>
<p>जो अवस्थाभाग काळें नेला । त्यासवें तो देहचि गेला 
।</p>
<p>पुढें वयसा नवी पावला । तो काळें आणिला नवा देहो 
॥ ८३ ॥</p>
</section>
<section>
<p>ऐसा संभव आणि असंभवो । नीच नवा काळकृत पहा वो ।</p>
<p>यालागीं त्रिविधविकारीं देहो । स्वयें स्वयमेवो 
देखिजे ॥ ८४ ॥</p>
</section>
<section>
<p>अतर्क्य काळाची काळगती । भूतें जन्ममृत्यु पावती 
।</p>
<p>ते अलक्ष्य गतीचे अर्थीं । दृष्टांत श्रीपति दावीत 
॥ ८५ ॥</p>
</section>
<blockquote>
<section>
<p><br/></p>

<p>यथार्चिषां स्त्रोतसां च फलानां वा वनस्पतेः ।</p>
<p>तथैव सर्वभूतानां वयोऽवस्थादयः कृताः ॥ ४३ ॥</p>
<p><br/></p>
</section>
</blockquote>
<section>


<p>नित्य नूतन दीपज्वाळा । होतां जातां न दिसती डोळां 
।</p>
<p>सवेग वाहतां जळकल्लोळा । यमुनाजळा न देखिजे ॥ ८६ 
॥</p>
</section>
<section>
<p>फळ न सांडितां वृक्षदेंठ । कडवट तुरट आंबट ।</p>
<p>तेचि गोड होय चोखट । ऐशी अतर्क्य अदृष्ट काळसत्ता 
॥ ८७ ॥</p>
</section>
<section>
<p>तोचि काळ देहासरिसा । नित्य नूतन लागला कैसा ।</p>
<p>बाल्य तारुण्य वृद्धवयसा । देहदशा पालटी ॥ ८८ ॥</p>
</section>
<section>
<p>मूढ कुशळ अशक्तता । अवस्था नाशीत ये अवस्था ।</p>
<p>तेथ ’मी तोचि’ हें तत्त्वतां । स्फुरे सर्वथा कैसेनी 
॥ ८९ ॥</p>
</section>
<section>
<p>ऐसें कल्पील तुझें मन । ते अर्थींचें निरूपण ।</p>
<p>अखंड स्फूर्तीचें कारण । स्वयें श्रीकृष्ण सांगत 
॥ ४९० ॥</p>
</section>
<blockquote>
<section>
<p><br/></p>

<p>सोऽयं दीपोऽर्चिषां यद्वत्‌ स्त्रोतसां तदिदं 
जलम्‌ ।</p>
<p>सोऽयं पुमानिति नृणां मृषा गीर्धीर्मृषायुषाम्‌ 
॥ ४४ ॥</p>
<p><br/></p>
</section>
</blockquote>
<section>


<p>दिपज्वाळा होती जाती । अग्नी जैसा पूर्वस्थिती 
।</p>
<p>यालागीं तोचि दीपू म्हणती । ऐशा युक्ती उद्धवा ॥ 
९१ ॥</p>
</section>
<section>
<p>प्रवाह वाहती कल्लोळ । परी अखंड एकचि जळ ।</p>
<p>यालागीं म्हणती सकळ । तेंचि जळ या हेत ॥ ९२ ॥</p>
</section>
<section>
<p>तेवीं देहीं वयसा होती जाती । आत्मा अखंड अनुस्यूती 
।</p>
<p>तोचि मी हे स्फुरे स्फूर्ती । या उपपत्ती उद्धवा 
॥ ९३ ॥</p>
</section>
<section>
<p>म्हणसी मीपणें अहंकार रूढ । तोही अज्ञानत्वें जडमूढ 
।</p>
<p>त्यासी प्रकाशक आत्मा दृढ । मीपणें अखंड वस्तुत्वें 
स्फुरे ॥ ९४ ॥</p>
</section>
<section>
<p>येथ देहासीचि जन्ममरण । आत्मा अखंडत्वें परिपूर्ण 
।</p>
<p>येथ देहात्मबुद्धीचें जें मीपण । ते वाचा जाण्‌ 
अतिमिथ्या ॥ ९५ ॥</p>
</section>
<section>
<p>विषयांची विषयसिद्धी । देहीं जे कांहीं देहबुद्धी 
।</p>
<p>तेही मिथ्या जाण त्रिशुद्धी । भवबंधीं स्थापक ॥ 
९६ ॥</p>
</section>
<section>
<p>कर्मभूमीं नरदेह‌ऐतसें । निधान लाधलें अनायासें 
।</p>
<p>तेथींचेनिही आयुष्यें । जे विषयविलासें विगुंतले 
॥ ९७ ॥</p>
</section>
<section>
<p>तो अमृत विकूनि कांजी प्याला । रत्नें दे‌ऊनि कोंडा 
घेतला ।</p>
<p>पर्वत फोडूनि टोळ धरिला । गज विकिला इटेसाठीं ॥ ९८ 
॥</p>
</section>
<section>
<p>डोळे फोडूनि काजळ ल्याला । नाक कापूनि शिमगा खेळला 
।</p>
<p>तैसा नरदेहा नाडला । नाश केला आयुष्याचा ॥ ९९ ॥</p>
</section>
<section>
<p>वेंचितां धन लक्षकोटी । आयुष्यक्षणाची नव्हे भेटी 
।</p>
<p>तेंही वेंचिलें विषयासाठीं । हतायु करंटीं अतिमूढें 
॥ ५०० ॥</p>
</section>
<section>
<p>मुख्य देहोचि काल्पनिक जाण । तेथील काल्पनिक अभिमान 
।</p>
<p>तें हें देहबुद्धीचें मीपण । लावी दृढ बंधन जगासी 
॥ १ ॥</p>
</section>
<section>
<p>तें सांडितां देहाचें मीपण । कैंचें जन्म कैंचें 
मरण ।</p>
<p>तेव्हां संसारुचि नाहीं जाण । भवबंधन मग कैंचें 
॥ २ ॥</p>
</section>
<section>
<p>जैसा मिथ्या बागुलाचा भेवो । बाळक सत्य मानिला पहा 
हो ।</p>
<p>तैसा मृषा काल्पनिक देहो । सत्यत्वें पहा हो मानिला 
॥ ३ ॥</p>
</section>
<section>
<p>मिथ्या देहो आणि देहबुद्धी । त्यासी पुढें कैसी 
जन्मसिद्धी ।</p>
<p>मिथ्याभूतासी नव्हे वृद्धी । तेविखींची विधि हरि 
बोले ॥ ४ ॥</p>
</section>
<blockquote>
<section>
<p><br/></p>

<p>मा स्वस्य कर्मबीजेन जायते सोऽप्ययं पुमान्‌ ।</p>
<p>म्रियते वामरो भ्रान्त्या यथाग्निर्दारुसंयुतः 
॥ ४५ ॥</p>
<p><br/></p>
</section>
</blockquote>
<section>


<p>देहात्मवादें देहाभिमान । जनीं वासनाबीज गहन ।</p>
<p>तेणें स्वसंकल्पें आपण । मानी जन्ममरण नसतेंचि 
॥ ५ ॥</p>
</section>
<section>
<p>तेणें देहाभिमानें आपण । अहं कर्म कर्ता क्रियाचरण 
।</p>
<p>निष्कर्मा कर्मबंधन । अमरा जन्ममरण आरोपी ॥ ६ ॥</p>
</section>
<section>
<p>थिल्लराचेनि जाहलेपणें । त्यांत सूर्याचें जन्म 
मानणें ।</p>
<p>थिल्लरनाशें सूर्याचें जिणें । नासलें म्हणे बाळक 
॥ ७ ॥</p>
</section>
<section>
<p>तेवीं अजन्म्यासी जन्मकर्म । मानिती तो मायिक भ्रम 
।</p>
<p>येचिविषयीं पुरुषोत्तम । दृष्टांत सुगम सांगत ॥ 
८ ॥</p>
</section>
<section>
<p>जैसा अग्नि अजन्मा अव्यक्त । त्यासी काष्ठीं जन्मला 
म्हणत ।</p>
<p>दिसे काष्ठाकारें आकारवंत । काष्ठनाशें मानीत नाश 
त्यासी ॥ ९ ॥</p>
</section>
<section>
<p>येथ देहासीच जन्मनाश । आत्मा नित्य अविनाश ।</p>
<p>देह‌अदवस्था नवविलास । स्वयें हृषीकेश सांगत ॥ 
५१० ॥</p>
</section>
<blockquote>
<section>
<p><br/></p>

<p>निषेकगर्भजन्मानि बाल्यकौमारयौवनम्‌ ।</p>
<p>वयोमध्यं जरा मृत्युरित्यवस्थास्तनोर्नव ॥ ४६ 
॥</p>
<p><br/></p>
</section>
</blockquote>
<section>


<p>देहींच्या अवस्था त्या नव । ऐक तयांचाही स्वभाव 
।</p>
<p>भिन्नविभागवैभव । यथागौरव सांगेन ॥ ११ ॥</p>
</section>
<section>
<p>पितृदेहीं पावोनि शुक्रत्व । तेथूनि जननीजठर प्राप्त 
।</p>
<p>त्या नांव निषेक बोलिजेत । देहींची हे येथ प्रथमावस्था 
॥ १२ ॥</p>
</section>
<section>
<p>जननीजठरीं रिधिरयुक्त । मुसावोनि खोटी होत ।</p>
<p>क्षणक्षणां वृद्धी प्राप्त । गर्भ ते येथ दुजी अवस्था 
॥ १३ ॥</p>
</section>
<section>
<p>प्रसूतिवाताच्या आघातीं । उदराबाहेर उत्पत्ती 
।</p>
<p>त्या नांव जन्म बोलती । जाण निश्चितीं तिजी अवस्था 
॥ १४ ॥</p>
</section>
<section>
<p>अतिशयें आवडे स्तनपान । मुख्यत्वें माताचि प्राधान्य 
।</p>
<p>रुदनाचें बळ संपूर्ण । तैं चौथी जाण बाल्यावस्था 
॥ १५ ॥</p>
</section>
<section>
<p>मळमूत्रीं लोळे अज्ञान । गूढेंद्रिय विवेकशून्य 
।</p>
<p>गोड गोजिरें कलभाषण । पंचहायन बाल्यावस्था ॥ १६ 
॥</p>
</section>
<section>
<p>इंद्रियीं चेतना वाढत । परी पोटीं नाहीं विषयस्वार्थ 
।</p>
<p>खोळावरी आसक्त चित्त । ते पांचवी येथ कुमारवस्था 
॥ १७ ॥</p>
</section>
<section>
<p>या‌उपरी तरुणपण । इंद्रियसामर्थ्य संपूर्ण ।</p>
<p>मी शहाणा मी सज्ञान । देहीं देहाभिमान मुसमुशी ॥ 
१८ ॥</p>
</section>
<section>
<p>तेथ स्त्रीकाम आवडे चित्तीं । धनकामाची अतिप्रीती 
।</p>
<p>देहगेहांची आसक्ती । नामरूपांची ख्याती लौकिकीं 
मिरवी ॥ १९ ॥</p>
</section>
<section>
<p>श्रीमदें गर्वितमानस । स्त्रीपुत्रांचा अति‌उल्हास 
।</p>
<p>तृष्णा दुर्धर अतिसोस ।कामक्रोधांचा बहुवस वळसा 
भोंवे ॥ ५२० ॥</p>
</section>
<section>
<p>न साहे नोकिलेपण । ’तूं म्हणतां टाकी प्राण ।</p>
<p>ते सहावी अवस्था जाण । तरुणपण अनर्थ ॥ २१ ॥</p>
</section>
<section>
<p>पंधरापासोनि पंचवीस । पूर्ण तरुणपणाचा पैस ।</p>
<p>तेथ नानाविकारी मानस । नांदवी सावकाश देहाभिमान 
। २२ ॥</p>
</section>
<section>
<p>चळिसांपासोनि साठीवरी । देहीं उत्तरवयसा पुरी ।
</p>
<p>झुरडी पडों लागे शरीरीं । इंद्रिशक्ती करी प्राशन 
काळ ॥ २३ ॥</p>
</section>
<section>
<p>क्षीणपणाचा सुमुहूर्त । काळ आरंभ करी जेथ ।</p>
<p>ते हे उत्तरावस्था येथ । जाण निश्चित सातवी ॥ २४ 
॥</p>
</section>
<section>
<p>तिची हातधरणी जरा । कांपवीतसे सुभटां नरां ।</p>
<p>भोग न साहे शरीरा । इंद्रियव्यापाराहारासी ॥ २५ 
॥</p>
</section>
<section>
<p>अस्तव्यस्त केला शरीरवेश । दांताळी पाडिली वोस 
।</p>
<p>भेणें पालटे केश । धाकें सीस कांपत ॥ २६ ॥</p>
</section>
<section>
<p>शरीर जरा करी क्षीण । तरी विषयावस्था अतिगृहन ।</p>
<p>चिंता अनिवार दारुण । तृष्णा अपूर्ण सर्वदा ॥ २७ 
॥</p>
</section>
<section>
<p>तेज सांडूनि जाय नयना । टाळी पडोनि ठाती काना ।</p>
<p>मुखीं लागे चोरपान्हा । तरी देहाभिमाना वाढवी ॥ 
२८ ॥</p>
</section>
<section>
<p>जरा पावलिया निजसंधी । अनिवार येती आधिव्याधी ।
</p>
<p>महामोहें व्यापिजे बुद्धी । विवेक त्रिशुद्धीं 
बुडाला ॥ २९ ॥</p>
</section>
<section>
<p>पायां पडे वेंगडी । आधार टेंकण लांकुडी ।</p>
<p>वाचा लफलफी जडत्वें गाढी । हाले होंटाची जोडी उंदिरप्राय 
॥ ५३० ॥</p>
</section>
<section>
<p>डोळां चिपडीं तोंड भरे । नाकींची लोळी वोठीं उतरे 
।</p>
<p>मुखींचे लाळेचिया धारें । थिबबिबिजे उरें चिकटोनी 
॥ ३१ ॥</p>
</section>
<section>
<p>चुंबन मागेना तोंडाप्रती । ती थुंका म्हणोनि दूर 
पळती ।</p>
<p>उसंत नाहीं खोकल्याहातीं । श्वास कास उठती अनिवार 
॥ ३२ ॥</p>
</section>
<section>
<p>शरीरीं थरकंप उठी । तरी देहाभिमान दृढ पोटीं ।</p>
<p>अवघ्याते म्हणे धाकुटीं । सांगे जुनाट गोष्टी मोठमोठ्या 
॥ ३३ ॥</p>
</section>
<section>
<p>अधोवाताचें वावधान । अनिवार सुटे जाण ।</p>
<p>जीवें जितां विटंबण । हे जरा जाण आठवी अवस्था ॥ ३४ 
॥</p>
</section>
<section>
<p>जेवीं सु‌ईमागें दोरा जाण । तेवीं जरेसवें असे मरण 
।</p>
<p>जरा शरीर पाडी क्षीण । तंव वाजे निशाण मृत्यूचें 
॥ ३५ ॥</p>
</section>
<section>
<p>देहींच्या तुटल्या नाडी । वाचा हों लागे बोबडी ।
</p>
<p>तरी देहाची धरी गोडी । अधिक आवडी स्त्रीपुत्रांची 
॥ ३६ ॥</p>
</section>
<section>
<p>मजमागें हें अनाथें । कोण सांभाळीळ यांतें ।</p>
<p>पोटासी धरोनि त्यांतें । रडे बहुतें आक्रोशें ॥ 
३७ ॥</p>
</section>
<section>
<p>द्रव्यलोभ अतिकठिण । अंतीं न वेंची आपण ।</p>
<p>दूरी करूनि इतर जन । सांगे उणखूण ठेव्याची ॥ ३८ ॥</p>
</section>
<section>
<p>नवल वासनाविंदान । विसरोन देहाचें स्मरण ।</p>
<p>सर्वस्वें जे धरिजे आठवण । तेंचि आपण दृढ होय ॥ ३९ 
॥</p>
</section>
<section>
<p>या देहाची निःशेष आठवण । ते नाठवणें सवेंचि जाण ।
</p>
<p>चेतनासहित जाय प्राण । या नांव मरण देहाचें ॥ ५४० 
॥</p>
</section>
<section>
<p>एवं गर्भादि मरणांता । या देहींच्या नव अवस्था ।
</p>
<p>येथ आत्म्याची अलिप्तता । स्वभावतां देहासी ॥ ४१ 
॥</p>
</section>
<section>
<p>देह‌अ‌आवस्था विकारवंता ।आत्मा अलिप्त अविकारता 
।</p>
<p>म्हणसी देहविकारा जडता । यासी विकारता घडे केवीं 
॥ ४२ ॥</p>
</section>
<section>
<p>सूर्य थापटूनि जन । कदा नुठवी आपण ।</p>
<p>तो प्रकाशतांचि जाण । सहजें जन चेवती ॥ ४३ ॥</p>
</section>
<section>
<p>त्या जनाची कर्मकर्तव्यता । सूर्या‌अंगीं न लगे 
सर्वथा ।</p>
<p>तेवीं प्रकाशोनि विकारता । अलिप्त तत्त्वतां निजात्मा 
॥ ४४ ॥</p>
</section>
<section>
<p>झालिया सूर्यकिरण प्राप्त । जेवीं अग्नि स्त्रवे 
सूर्यकांत ।</p>
<p>तेणें याग कां दाघ होत । त्या कर्मातीत सूर्य जैसा 
॥ ४५ ॥</p>
</section>
<section>
<p>तेवीं चित्प्रकाशें मन । शुभाशुभ कर्में करी जाण 
।</p>
<p>त्या मनोविकारा चिद्भा न । अलिप्त जाण निजात्मा 
॥ ४६ ॥</p>
</section>
<section>
<p>येथ मनःकृत विकार पूर्ण । मनःकृत कर्माकर्म जाण 
।</p>
<p>मनःकृत जन्ममरण । स्वर्गनरकगमन मनःकृत ॥ ४७ ॥</p>
</section>
<section>
<p>मनःकृत लक्ष्यालक्ष । मनःकृत बंधमोक्ष ।</p>
<p>तेंचि निरूपण प्रत्यक्ष । श्रीकृष्ण अध्यक्ष सांगत 
॥ ४८ ॥</p>
</section>
<blockquote>
<section>
<p><br/></p>

<p>एता मनोरथमयीर्ह्यन्यस्योच्चावचास्तनूः ।</p>
<p>गुणसङ्‌गादुपादत्ते क्वचित्काश्चिज्जहाति च ॥ 
४७ ॥</p>
<p><br/></p>
</section>
</blockquote>
<section>


<p>संसारविकाराचें भान । अभिमानयुक्त करी मन ।</p>
<p>स्वर्गनरक गमनागमन । देहाभिमान भोगवी ॥ ४९ ॥</p>
</section>
<section>
<p>आत्मा याहूनि शजें भिन्न । चिन्मात्रैक चिद्धन 
।</p>
<p>तेथ आतळों न शके मन । शुद्धीं अभिमान असेना ॥ ५५० 
॥</p>
</section>
<section>
<p>मन अभिमान प्रसवे माया । अभिमानें गुण आणिले आया 
।</p>
<p>गुणीं मायिक केली काया । विकारसामग्रियासमवेत ॥ 
५१ ॥</p>
</section>
<section>
<p>जैशी देहापाशीं छाया । तैशी स्वरूपीं मिथ्या माया 
।</p>
<p>जेथ जन्ममरणेंसीं काया । रिघावया ठावो नाहीं ॥ ५२ 
॥</p>
</section>
<section>
<p>आत्मा शुद्ध काया मलिन । काया जड आत्मा चिद्धन ।</p>
<p>अज अव्यय आत्मा परिपूर्ण । जन्ममरण देहासी ॥ ५३ ॥</p>
</section>
<section>
<p>तिनी गुण तिनी अवस्था । कार्य कर्म अहंकर्ता ।</p>
<p>हें देहाभिमानाचे माथां । आत्मा सर्वथा अलिप्त 
॥ ५४ ॥</p>
</section>
<section>
<p>यापरी विकारांहून । आत्मा चिद्रूसपें सहज भिन्न 
।</p>
<p>म्हणशी जीवास देहाभिमान । तेंही कथन अवधारीं ॥ ५५ 
॥</p>
</section>
<section>
<p>जीव अलिप्त मायागुणीं । एक सांगेन ते काहणी ।</p>
<p>स्फटिक ठेविजे जैश वर्णीं । तद्रू पपणीं तो भासे 
॥ ५६ ॥</p>
</section>
<section>
<p>हो कां तद्रूेपपणेंही दिसतां । स्फटिक अलिप्त निजशुद्धता 
।</p>
<p>तेवीं सत्त्वादि गुणीं क्रीडतां । जीव तत्त्वतां 
अलिप्त ॥ ५७ ॥</p>
</section>
<section>
<p>स्फटिक काजळीं दिसे काळा । परी तो काळेपणावेगळा 
।</p>
<p>तेवीं तमोगुणें जीवू मैळा । दिसोनि निराळा तमेंसीं 
॥ ५८ ॥</p>
</section>
<section>
<p>स्फटिक आरक्तीं आरक्तकिळा । दिसोन आरक्ततेवेगळा 
।</p>
<p>तेवीं रजोगुणीं राजसलीळा । भोगूनि वेगळा जीवात्मा 
॥ ५९ ॥</p>
</section>
<section>
<p>स्फटिक श्वेतवर्णीं दिसे श्वेत । परी तो श्वेतपण 
अलिप्त ।</p>
<p>तेंवी सत्त्वीं दिसे ज्ञानवंत । गणज्ञानातीत जीवात्मा 
॥ ५६० ॥</p>
</section>
<section>
<p>त्रिगुण गुणेंसीं अलिप्तता । दाविली जीवशिवांची 
तत्त्वतां ।</p>
<p>देहीं असोनि निःसंगता । ऐक आतां सांगेन ॥ ६१ ॥</p>
</section>
<section>
<p>जेवीं घटामाजील जीवन । घटीं चंद्रबिंब आणी जाण ।
</p>
<p>तेवीं शुद्धासी जीवपण । देहाभिमान देहीं देखे ॥ 
६२ ॥</p>
</section>
<section>
<p>घटनिश्चळत्वें बिंब निश्चळ । घटचंचलत्वें तें चंचळ 
।</p>
<p>तेवीं देहाच्या अवस्था सकळ । मानीं केवळ जीवात्मा 
॥ ६३ ॥</p>
</section>
<section>
<p>घटीं कालविल्या अंजन । तरी तें काळें होय जीवन ।</p>
<p>परी बिंबप्रतिबिंबा जाण । काळेपण लागेना ॥ ६४ ॥</p>
</section>
<section>
<p>तेवीं देहाची सुखदुःखकथा । कां पापपुण्यादि जे 
वार्ता ।</p>
<p>नाहीं जीवशिवांच्या माथां । देह अहंता ते भोगी ॥ 
६५ ॥</p>
</section>
<section>
<p>ये घटींचें जळ ते घटीं भरित । चंद्रबिंब असे त्याही‌आंत 
।</p>
<p>नेंवी या देहींचा त्या देहीं जात । जीवात्मा म्हणत 
या हेतू ॥ ६६ ॥</p>
</section>
<section>
<p>चंद्र गगनीं अलिप्त असे । तो मिथ्या प्रतिबिंवें 
घटीं भासे ।</p>
<p>तेवीं वस्तु वस्तुत्वें सावकाशें । जीवू हें पिसें 
देहात्मता ॥ ६७ ॥</p>
</section>
<section>
<p>त्रिगुणगुणीं गुणातीत । देही देहसांग अलिप्त ।</p>
<p>जीव शिव दोनी येथ । तुज म्यां साद्यंत दाखविले ॥ 
६८ ॥</p>
</section>
<section>
<p>हें नेणोनियां समस्त । देहात्मवादें जाहले भ्रांत 
।</p>
<p>स्वर्गनरकादि आवर्त । योनी भोगवीत अभिमान ॥ ६९ ॥</p>
</section>
<section>
<p>द्विजदेह आरंभूनि येथ । परमेष्ठिदेहपर्यंत ।</p>
<p>स्वर्गसुख देहें समस्त । भोगवी निश्चित पुण्यभिमान 
॥ ५७० ॥</p>
</section>
<section>
<p>याहूनियां अधोमुख येथ । द्विजत्वाहूनि खालते जात 
।</p>
<p>नाना दुःखयोनी भोगवित । जाण निश्चित पापाभिमान 
॥ ७१ ॥</p>
</section>
<section>
<p>येथ पापपुण्यकर्माचरण । तें वाढविताहे जन्ममरण 
।</p>
<p>यांत विरळा सभाग्य जाण । जन्ममरणच्छेदक ॥ ७२ ॥</p>
</section>
<section>
<p>ज्यांसी निष्काम पुण्याचिया कोडी । जिंहीं स्वधर्म 
जोडिला जोडी ।</p>
<p>ज्यांसी भूतदया गाढी । ज्यांची आवडी द्विजभजनीं 
॥ ७३ ॥</p>
</section>
<section>
<p>जे अहिंसेसी अधिवास । ज्यांचें अद्वैतपत मानस ।
</p>
<p>जे सारासारराजहंस । जन्ममरणांचा त्रास घेतला जिंहीं 
॥ ७४ ॥</p>
</section>
<section>
<p>जे उपनिषदर्थचातक । जे जीवजनकाचे शोधक ।</p>
<p>जे निजात्मतत्त्वसाधक । जे विश्वासुक भावार्थीं 
॥ ७५ ॥</p>
</section>
<section>
<p>ज्यांसी संतचरणीं सद्भातवो । जे गुरुवचनीं विकले 
पहा हो ।</p>
<p>त्यांसी देहीं विदेहभावो । मत्कृपें पहा हो पावती 
॥ ७६ ॥</p>
</section>
<section>
<p>तेही निजबोधें देहाची बेडी । तोडूनि जन्ममरणाची 
कोडी ।</p>
<p>उभवूनि सायुज्याची गुडी । परापरथडी पावले ॥ ७७ ॥</p>
</section>
<section>
<p>त्यांसी संसाराचे आवर्त । सर्वथा गेले न लगत ।</p>
<p>जेवीं बुडण्याचा संकेत । मृगजळा‌आंत असेना ॥ ७८ 
॥</p>
</section>
<section>
<p>ऐसे प्राप्तपुरुष येथ । संसारीं नाहींत गा बहुत 
।</p>
<p>हिंडतां अवघ्या जगांत । एकादा कदाचित देखिजे ॥ ७९ 
॥</p>
</section>
<section>
<p>असो देखिल्याही त्यातें । कोण आहे ओळखतें ।</p>
<p>उद्धवा जाण निश्चितें । आत्मा येथें दिसेना ॥ ५८० 
॥</p>
</section>
<section>
<p>जरी निकट भेटला ज्ञाता । त्याचा देह देखिजे वर्ततां 
।</p>
<p>परी भीतरील निजात्मता । न दिसे सर्वथा कोणासी ॥ ८१ 
॥</p>
</section>
<section>
<p>आत्मा गेला आला म्हणती । शेखीं येणेंजाणें न देखती 
।</p>
<p>तेच विषयींची उपपत्ती । स्वयें श्रीपती सांगत ॥ 
८२ ॥</p>
</section>
<blockquote>
<section>
<p><br/></p>

<p>आत्मनः पितृपुत्राभ्यामनुमेयौ भवाप्ययौ ।</p>
<p>न भवाप्ययवस्तूनामभिज्ञोद्वयलक्षणः ॥ ४८ ॥</p>
<p><br/></p>
</section>
</blockquote>
<section>


<p>म्हणती पित्याचा आत्मा गेला । यालागीं पितृदेह 
नासला ।</p>
<p>परी पैल तो आत्मा गेला । ऐसा नाहीं देखिला कोणींही 
॥ ८३ ॥</p>
</section>
<section>
<p>म्हणती पुत्रजन्मे आत्म्यासी जन्म । करितां पुत्राचें 
जातककर्म ।</p>
<p>देखिजे देहाचा संभ्रम । आत्मा दुर्गम दिसेना ॥ ८४ 
॥</p>
</section>
<section>
<p>येथ आत्म्यासी येणेंजाणें । सर्वथा नाहीं पूर्णपणें 
।</p>
<p>देहासीचि जन्ममरणें । येणेंजाणें दृष्टांतें ॥ 
८५ ॥</p>
</section>
<section>
<p>प्रत्यक्ष देहासी जन्मनाश । आत्मा साक्षित्वें 
अविनाश ।</p>
<p>येचि अर्थीं विशद विलास । स्वयें हृषीकेश सांगत 
॥ ८६ ॥</p>
</section>
<blockquote>
<section>
<p><br/></p>

<p>तरोर्बीजविपाकाभ्यां यो विद्वाञ्जन्मसंयमौ ।</p>
<p>तरोर्विलक्षणो द्रष्टा एवं द्रष्टा तनोः पृथक्‌ 
॥ ४९ ॥</p>
<p><br/></p>
</section>
</blockquote>
<section>


<p>बीजपरिपाकें वाढले वृक्षीं । पर्वत त्या वृक्षाचा 
साक्षी ।</p>
<p>तो पर्वत वृक्षच्छेदनें नव्हे दुःखी । तेवीं द्रष्टा 
साक्षी देहाचा ॥ ८७ ॥</p>
</section>
<section>
<p>द्रष्टा साक्षी देहमात्रासी । ते देहधर्म न लगती 
द्रष्ट्यासी ।</p>
<p>तो देहीं असोनि विदेहवासी । भवबंध त्यासी स्पर्शेना 
॥ ८८ ॥</p>
</section>
<section>
<p>हा अर्थ नेणोनि अविवेकी । अतिबद्ध जाहले ये लोकीं 
।</p>
<p>तोचि अर्थ पांच श्लोकीं । श्रीकृष्ण स्वमुखीं सांगत 
॥ ८९ ॥</p>
</section>
<blockquote>
<section>
<p><br/></p>

<p>प्रकृतेरेवमात्मानमविविच्याबुधः पुमान्‌ ।</p>
<p>तत्त्वेन स्पर्शसंमूढः संसारं प्रतिपद्यते ॥ ५० 
॥</p>
<p><br/></p>
</section>
</blockquote>
<section>


<p>कर्माकर्मकर्तेपण । आत्म्यासी सर्वथा नाहीं जाण 
।</p>
<p>येचि अर्थींचें निरूपण । मागां संपूर्ण सांगीतलें 
॥ ५९० ॥</p>
</section>
<section>
<p>आत्मा नातळे तिन्ही गुण । देही देहातीत जाण ।</p>
<p>प्रकृतीहून पुरुष भिन्न । हें निजात्मज्ञान जो 
नेणे ॥ ९१ ॥</p>
</section>
<section>
<p>तोचि संसाराचा आपण । घरजांव‌ई झाला जाण ।</p>
<p>देहभिमानासी संपूर्ण । एकात्मपण मांडिलें ॥ ९२ 
॥</p>
</section>
<section>
<p>विषयभोग तोचि पुरुषार्थ । ऐसें मानूनियां निश्चित 
।</p>
<p>शुभाशुभ कर्मीं येथ । भोगवीत नाना योनी ॥ ९३ ॥</p>
</section>
<section>
<p>विषयभोग अभिमानें जाण । पुढती जन्म पुढती मरण ।</p>
<p>नाना योनीं आवर्तन । देहाभिमान भोगवी ॥ ९४ ॥</p>
</section>
<section>
<p>तें नाना योगीं गर्भदुःख । देहभिमानें भोगिती मूर्ख 
।</p>
<p>तेंचि नाना तत्त्वांचें रूपक । यदुनायक सांगत ॥ 
९५ ॥</p>
</section>
<blockquote>
<section>
<p><br/></p>

<p>सत्त्वसङ्‌गदृषीन्‌ देवान्‌ रजसासुरमानुषान्‌ 
।</p>
<p>तमसा भूततिर्यक्त्वं भ्रमितो यति कर्मभिः ॥ ५१ 
॥</p>
<p><br/></p>
</section>
</blockquote>
<section>


<p>देहाभिमानाचिये स्थिती । त्रिगुण गुणांचीं कर्में 
होती ।</p>
<p>तेणें त्रिविध संसारप्राप्ती । ऐक निश्चितीं उद्धवा 
॥ ९६ ॥</p>
</section>
<section>
<p>न करितां कृष्णार्पण । सात्त्विक कर्म कीजे आपण 
।</p>
<p>तेणें क्षोभें सत्त्वगुण । उत्तम देह जाण उपजवी 
॥ ९७ ॥</p>
</section>
<section>
<p>सत्त्वाच्या अति‌उत्कर्षगतीं । देव‌ऋषि ब्रह्म‌ऋषि 
होती ।</p>
<p>सत्त्वाच्या समसाम्यस्थितीं । कल्पायु जन्मती 
आजानुबाहो ॥ ९८ ॥</p>
</section>
<section>
<p>सत्त्वगुणें क्रियायुक्त । स्वर्गीं देव होती स्वर्गस्थ 
।</p>
<p>भोगक्षयें अधःपात । या योनीं जनित सत्त्वगुणें 
॥ ९९ ॥</p>
</section>
<section>
<p>आश्रयूनि राजस गुण । करितां राजस कर्माचरण ।</p>
<p>तेणें क्षोभला रजोगुण । योनि कोण उपजवीं ॥ ६०० ॥</p>
</section>
<section>
<p>राजस कर्म ब्रह्मीं अर्पिती । ते दैत्यही भगवद्भ 
क्त होती ।</p>
<p>जे रज‌उरत्कर्षें भोग वांछिती । ते असुर होती महायोद्धे 
॥ १ ॥</p>
</section>
<section>
<p>रजोगुणें स्वकर्माचरण । तेणें कर्में जन्मती ब्राह्मण 
।</p>
<p>रजतारतम्यें जाण । चारी वर्ण जन्मती ॥ २ ॥</p>
</section>
<section>
<p>तामसाचे संगतीं जाण । करितां तमिष्ठ कर्माचरण ।
</p>
<p>तेणें क्षोभला जो तमोगुण । तो नीच योनी दारुण उपजवी 
॥ ३ ॥</p>
</section>
<section>
<p>भूत प्रेत पिशचक । तिर्यग्योनि असंख्य ।</p>
<p>वृक्ष पर्वत पाषाण देख । या योनी अनेक भोगवी ॥ ४ ॥</p>
</section>
<section>
<p>आशंका ॥</p>
</section>
<section>
<p>कर्म त्रिगुणात्मक साचार । परी कर्मफळभोक्ता ईश्वर 
।</p>
<p>हा वेदशास्त्रें विचार । केला निर्धार तुम्हींही 
॥ ५ ॥</p>
</section>
<section>
<p>देहसाक्षित्वें आत्मा निराळा । ऐसा गतश्लोकीं केला 
निर्वाळा ।</p>
<p>जैं कर्मफळभोक्ता कर्मावेगळा । तैं कर्मफळा केवीं 
भोगी ॥ ६ ॥</p>
</section>
<section>
<p>ऐसें आशंकेचें अंतर । जाणोनियां शार्ङ्‌गधर ।</p>
<p>तेचि अर्थींचें उत्तर । विशद साचार सांगत ॥ ७ ॥</p>
</section>
<blockquote>
<section>
<p><br/></p>

<p>नृत्यतो गायतः पश्यन्‌ यथैवानुकरोति तान्‌ ।</p>
<p>एवं बुद्धिगुणान्पश्यत्रनीहोऽप्यनुकार्यते ॥ 
५२ ॥</p>
<p><br/></p>
</section>
</blockquote>
<section>


<p>कलाकुशल सभानायक । त्यापुढें रंग होता कौतुक ।</p>
<p>गात्या नाचत्याचे तालथाक । स्वयें देख अनुकरे ॥ 
८ ॥</p>
</section>
<section>
<p>तेंचि अनुकार म्हणशी कैसें । प्रकृति केवळ जडांशें 
।</p>
<p>जाणपण आत्म्यासी असे । येणें विन्यासें भोक्ता 
म्हणती ॥ ९ ॥</p>
</section>
<section>
<p>सभेसी बैसल्या निश्चळा । रंगींच्या अनुकरे थाकताळा 
।</p>
<p>तेवीं प्रकृति पुरुष वेगळा । तो प्रकृतीची लीळा 
अनुकरे ॥ ६१० ॥</p>
</section>
<section>
<p>आशंका ॥</p>
</section>
<section>
<p>प्रकृतिच्छंदें अनुकारता । गुणकर्मांचा फळभोक्ता 
।</p>
<p>आत्मा झाला जैं तत्त्वतां । तैं नित्यमुक्तता भंगली 
॥ ११ ॥</p>
</section>
<section>
<p>जो करी कर्मफळस्वादन । त्यासी लागे कर्मबंधन ।</p>
<p>कर्मास्तव जन्ममरण । आत्म्यासी जाण लागलें ॥ १२ 
॥</p>
</section>
<section>
<p>नित्यमुक्त अविकारी । या गोष्टी राहिल्या दूरी 
।</p>
<p>आत्मा जाहला संसारी । गुणविकारीं अतिबद्ध ॥ १३ ॥</p>
</section>
<section>
<p>उद्धवा तूं ऐस‌ऐसशी । आशकां झणीं धरिशी ।</p>
<p>आत्मा अलिप्त गुणकर्मांसी । दृष्टांतेंसीं हरि 
सांगे ॥ १४ ॥</p>
</section>
<blockquote>
<section>
<p><br/></p>

<p>यथाभ्यसा प्रचलता तरवोऽपि चला इव ।</p>
<p>चक्षुषा भ्राम्यमाणेन दृश्यते भ्रमतीव भूः ॥ ५३ 
॥</p>
<p><br/></p>
</section>
</blockquote>
<section>


<p>जेवीं गंगातीरींचा तरू । जळीं वाहतां देखे नरू ।
</p>
<p>तेवीं मायागुणानुकारू । भासे विकारू आत्मत्वीं 
॥ १५ ॥</p>
</section>
<section>
<p>ज्याचे डोळां भवंडी सबळ । तो भंवतां देखे भूमंडळ 
।</p>
<p>तेवीं मायिक विकारमेळ । मिथ्या केवळ आत्म्यासी 
॥ १६ ॥</p>
</section>
<section>
<p>जो अश्वारूढ हो‍ऊनि पाहे । जळीं प्रवाहासंमुख राहे 
।</p>
<p>तो देखे मी जळीं प्रवाहें । ऐसा मिथ्या होये अनुभवू 
॥ १७ ॥</p>
</section>
<section>
<p>तेवीं आत्मा नित्य निर्विकार । तेथ मायावी गुणसंभार 
।</p>
<p>कल्पनायोगें साचार । मानिती नर मनोमय ॥ १८ ॥</p>
</section>
<section>
<p>आब्रह्यस्तंबपर्यंत । नाना योनी विकारवंत ।</p>
<p>कर्म क्रिया फळभोग येथ । जाण निश्चित मनोजन्य ॥ १९ 
॥</p>
</section>
<section>
<p>ऐसें सांगतां हरि सांवळा । तेणें उल्हास उद्धवजीवाला 
।</p>
<p>तया आनंदाच्या कल्लोळां । उद्धवचि लीला पोखित ॥ 
६२० ॥</p>
</section>
<section>
<p>निववावया उद्धवाचा ताप । स्वयें सांगे तो विश्वतोमुख 
।</p>
<p>जेणें उद्धवां बहु हरिख । तेंचि श्रीकृष्ण देख सांगतसे 
॥ २१ ॥</p>
</section>
<blockquote>
<section>
<p><br/></p>

<p>यथा मनोरथधियो विषयानुभवो मृषा ।</p>
<p>स्वप्रदृष्टाश्च दाशार्ह तथा संसार आत्मनः ॥ ५४ 
॥</p>
<p><br/></p>
</section>
</blockquote>
<section>


<p>आत्मा निजमुक्त अविकारी । तो संकल्पें कीजे विकारी 
।</p>
<p>असंसारी परीसंसारी । मनोविकारीं मानिजे ॥ २२ ॥</p>
</section>
<section>
<p>ऐसें दुजयावीण कांहीं । कथा वार्ता सांगतां नाहीं 
।</p>
<p>एक श्रोता दुसरा वक्ता पाहीं । यालागीं येही उपाये 
॥ २३ ॥</p>
</section>
<section>
<p>जेवीं एकटा क्रमेना पंथ । मी राजा करी मनोरथ ।</p>
<p>परचक्र कल्पूनि तेथ । होय उद्यत युद्धासी ॥ २४ ॥</p>
</section>
<section>
<p>तो युद्ध‌आ्वेश कडकडाट । तेणें सत्राणें उडे उद्भ&gt;ट 
।</p>
<p>अडखळूनि आदळे पोट । म्हणे मी घायवट पडिलों कीं ॥ 
२५ ॥</p>
</section>
<section>
<p>मिथ्या भ्रमें पडला भुली । चालतां चालतां मृगजळीं 
।</p>
<p>उतरावया पैलतीरीं । बुडी वहिली देतसे ॥ २६ ॥</p>
</section>
<section>
<p>गंधर्वनगरीं प्रचंड । माड्या सोपे उदंड ।</p>
<p>क्षणामाजीं विरस चंड । वितंड करी निर्वाळा ॥ २७ ॥</p>
</section>
<section>
<p>तेवीं संसार हा काल्पनिक । तेथील सुख आणि दुःख ।</p>
<p>मिथ्या केवळ मायिक । जाण निष्टंक निजभक्तां ॥ २८ 
॥</p>
</section>
<section>
<p>दाशार्हवंशीं जन्मलासी । तूं उत्तम दशा पावलासी 
।</p>
<p>यालागीं म्हणे हृषीकेशी । उद्धवासी दाशार्ह ॥ २९ 
॥</p>
</section>
<section>
<p>जेवीं का स्वप्नभोग जाग । स्वप्नीं सत्य मानी आपण 
।</p>
<p>तेवीं संसार हा दीर्घ स्वप्न । मायिक जाण मिथ्यात्वें 
॥ ६३० ॥</p>
</section>
<section>
<p>जागा झालिया स्वप्न वृथा । निरहंकारीं संसार मिथ्या 
।</p>
<p>हे ब्रह्मज्ञानाची मुख्य कथा । जाण तत्त्वतां उद्धवा 
॥ ३१ ॥</p>
</section>
<section>
<p>संसार तो कल्पनामात्र । आत्मा विर्विकार चिन्मात्र 
।</p>
<p>जेवीं मृगजळ भरी भास्कर । तेवीं संसार करी आत्मा 
॥ ३२ ॥</p>
</section>
<section>
<p>उद्धवा तूं म्हणशी आतां । ऐकतां तुझे मुखींची कथा 
।</p>
<p>संसार मिथ्या तत्त्वतां । तरी साधनावस्था कां सोसावी 
॥ ३३ ॥</p>
</section>
<section>
<p>जेवीं वंध्यापुत्राचें लग्न । करावया क्कोणी न 
करी यत्न२ ।</p>
<p>कां मृगजळीं बांधोनि धरण । पाट जाण कोणी काढीना ॥ 
३४ ॥</p>
</section>
<section>
<p>तेवीं मिथ्या संसारबंधन । तेथ श्रवण मनन चिंतन ।
</p>
<p>विवेक वैराग्य ज्ञान ध्यान । वृथा कां जन सोशिती 
॥ ३५ ॥</p>
</section>
<section>
<p>उद्धवा बागुलाचें भय खोटें । परी बाळकासी सत्य वाटे 
।</p>
<p>तेवीं मिथ्या संसारकचाटें । जीवीं प्रकटे बद्धता 
॥ ३६ ॥</p>
</section>
<section>
<p>तेचि अर्थींचा दृष्टांत । स्वयें श्रीकृष्ण सांगत 
।</p>
<p>मिथ्या सांसरिक येथ । भ्रमें बाधीत भ्रांतासी ॥ 
३७ ॥</p>
</section>
<blockquote>
<section>
<p><br/></p>

<p>अर्थें ह्यविद्यमानेऽपि संसृतिर्न निवर्तते ।
</p>
<p>ध्यायतो विषयानस्य स्वप्नेऽनर्थागमो यथा ॥ ५५ ॥</p>
<p><br/></p>
</section>
</blockquote>
<section>


<p>विचारें पाहतां मिथ्या स्वप्न । तेथील विषयसेवन 
।</p>
<p>सुखदुःखें बाधिती गहन । ऐक लक्षण तयाचें ॥ ३८ ॥</p>
</section>
<section>
<p>स्वप्नीं पुत्रलाभ राजसन्मान । तेणें सुखें औसंडे 
आपण ।</p>
<p>कां झालिया धनहरण । तेणें दुःखे दारुण आक्रंदे ॥ 
३९ ॥</p>
</section>
<section>
<p>त्यासी जागें न करितां । स्वप्नसुखदुःखबाधकता ।
</p>
<p>निवर्तेना सर्वथा । जाण तत्त्वतां उद्धवा ॥ ६४० 
॥</p>
</section>
<section>
<p>तेवीं विषयासक्त जन । ज्यांसी अखंड विषयध्यान ।
</p>
<p>ज्यांचेंनिषयीं सदा मन । देहाभिमान गोंवीत ॥ ४१ 
॥</p>
</section>
<section>
<p>तयांसी देखावया उपावो । जयां विषयसक्ति होय वावो 
।</p>
<p>येचि अर्थींचा दृष्टांत पहा वो । स्वयें सांगे देवो 
उद्धवासी ॥ ४२ ॥</p>
</section>
<section>
<p>न करितां श्रवण मनन । न साधितां विवेकज्ञान ।</p>
<p>न धरितां वैराग्य पूर्ण । भवभय जाण तुटेना ॥ ४३ ॥</p>
</section>
<section>
<p>संसार मिथ्या तोंडें म्हणतां । न तुटे सुखदुःखभयव्यथा 
।</p>
<p>जन्ममरणादि अवस्था । अहंममता सुटेना ॥ ४४ ॥</p>
</section>
<section>
<p>ऐसे अज्ञान जन । तिंहीं अवश्य करावें साधन ।</p>
<p>विवेकें वैराग्य धरितां पूर्ण । भवबंधन निवारे 
॥ ४५ ॥</p>
</section>
<section>
<p>यालागीं उद्धवा जाण । सकळ साधनांचे कारण ।</p>
<p>जेणें हाता चढे ब्रह्मज्ञान । तें वैराग्य पूर्ण 
साधावें ॥ ४६ ॥</p>
</section>
<section>
<p>ऐक विरक्तीची मागी । जैशी धढधडीत आगी ।</p>
<p>तैसें वैराग्य व्हावें अंगीं । तैं प्राप्तीलागीं 
अधिकारू ॥ ४७ ॥</p>
</section>
<section>
<p>ऐसे मुमुक्षु जे पुरते । परम कृपेचेनि हातें ।</p>
<p>सद्गुुरु थापटोनि ज्यांतें । करी अद्वैतें जागृत 
॥ ४८ ॥</p>
</section>
<section>
<p>ज्यासी देहादिभिदपुष्टी । मिथ्या माया गुणत्रिपुटी 
।</p>
<p>ब्रह्मानंदें कादली सृष्टी संसारू ॥ ४९ ॥</p>
</section>
<section>
<p>येव्हडी हे परम प्राप्ती । वैराग्यविवेकें चढे 
हातीं ।</p>
<p>तेंचि वैराग्य उद्धवप्रती । स्वयें श्रीपती सांगत 
॥ ६५० ॥</p>
</section>
<blockquote>
<section>
<p><br/></p>

<p>तस्मादुद्धव मा भुड्क्ष्व विषयानसदिन्द्रियैः 
।</p>
<p>आत्माग्रहणनिर्भातं पश्य वैकल्पिकं भ्रमम्‌ ॥ 
५६ ॥</p>
<p><br/></p>
</section>
</blockquote>
<section>


<p>विषयांची जे आसक्ती । ते बाधक परमार्थप्राप्ती 
।</p>
<p>विषय सांडीं सांडीं निश्चितीं । परतोनि हातीं नातळें 
॥ ५१ ॥</p>
</section>
<section>
<p>आसक्त वृत्ति इंद्रिययोग । अतिलोलुप्यें विषयभोग 
।</p>
<p>तोचि मुख्यत्वें भवरोग । यालागीं त्याग करावा ॥ 
५२ ॥</p>
</section>
<section>
<p>विखें रांधिलें परमान्न । तें ग्रासमात्र हरी प्राण 
।</p>
<p>विष एकदां मारक जाण । विषय पुनःपुनः मारक ॥ ५३ ॥</p>
</section>
<section>
<p>म्हणसी प्रारब्धें भोग येती । ते त्यागिले केंवी 
जाती ।</p>
<p>विषयत्यागाची युक्ती । वैराग्यस्थिती घडे केवीं 
॥ ५४ ॥</p>
</section>
<section>
<p>प्रारब्धें विषयभोग येती । ते साधका दुःखरूप होती 
।</p>
<p>वणवां मृगें आहाळती । तैशी स्थिती भोगणें ॥ ५५ ॥</p>
</section>
<section>
<p>व्याघ्रमुखीं सांपडे गाये । तैसा भोगी चरफडीत जाये 
।</p>
<p>ऐसेनि अनुतापें पाहें । वैराग्य होये अनिवार ॥ ५६ 
॥</p>
</section>
<section>
<p>वैराग्य जाहलिया धडपुडें । सद्गुहरुकृपा हाता चढे 
।</p>
<p>तेणें गुरुकृपा‌उजियेडें । संसार उडे द्वंद्वेंसीं 
॥ ५७ ॥</p>
</section>
<section>
<p>झालिया गुरुकृपा सुगम । सर्वत्र ठसावे परब्रह्म 
।</p>
<p>तेथ जन्ममरण कैंचे कर्म । भवभ्रम असेना ॥ ५८ ॥</p>
</section>
<section>
<p>तेथ वाती लावूनि पाहतां । संसार दिसेना मागता ।</p>
<p>जेवीं निभ्रमें पाहों जातां । न लगे हाता रज्जुसर्प 
॥ ५९ ॥</p>
</section>
<section>
<p>भवंडिचेनि वेगवशें । भिंगोरी नीट उभी दीसे ।</p>
<p>तेवीं भ्रमाचेनि आवेशें । संसार भासे सत्यत्वें 
॥ ६६० ॥</p>
</section>
<section>
<p>केवळ जो निबिड भ्रम । संसार हें त्याचें नाम ।</p>
<p>येर्क्ष्हवीं निखिल परब्रह्म । तेथ जन्मकर्म असेना 
॥ ६१ ॥</p>
</section>
<section>
<p>ऐसें जरी झालें ब्रह्मज्ञान । तरी प्रारब्ध भोगावें 
गा जाण ।</p>
<p>जेवीं कुलाल भांडें ने आपण । परी चक्रभ्रमण राहेना 
॥ ६२ ॥</p>
</section>
<section>
<p>वृक्ष समूळ उपडल्या जाण । उपडितां न वचे सार्द्रपण 
।</p>
<p>तेवीं होतांचि ब्रह्मज्ञान । प्रारब्ध जाण सोडीना 
॥ ६३ ॥</p>
</section>
<section>
<p>त्या प्रारब्धचिये गती । विषयभोग जरी येती ।</p>
<p>तेथ उपावो न करावा निवृत्ती । निजशांती साहावें 
॥ ६४ ॥</p>
</section>
<section>
<p>विषयभोग आलियाही जाण । निजशांति धरोनि संपूर्ण 
।</p>
<p>सुखें वर्तती साधुजन । विवेकसंपन्न क्षमावंत ॥ 
६५ ॥</p>
</section>
<section>
<p>हाता आलिया निजशांती । संसार बापुडा तो किती ।</p>
<p>तेचि शांतीची स्थिती । स्वयें श्रीपती सांगत ॥ ६६ 
॥</p>
</section>
<section>
<p>जें निजशांतिचें कल्याण । जेणें जीव पावे समाधान 
।</p>
<p>तें अतिगोड निरूपण । दों श्लोकीं श्रीकृष्ण सांगत 
॥ ६७ ॥</p>
</section>
<blockquote>
<section>
<p><br/></p>

<p>क्षिप्तोऽवमानितोऽसद्भिः प्रलब्धोऽसूयितोऽथवा 
।</p>
<p>ताडितः सन्निबद्धो या वृत्त्या वा परिहापितः ॥ 
५७ ॥</p>
</section>
<section>
<p>निष्ठितो मूत्रितो वाज्ञैर्बगुधैवं प्रकम्पितः 
।</p>
<p>श्रेयस्कामः कृच्छ्‌गत आत्मनाऽऽत्मानमुद्धरेत्‌ 
॥ ५८ ॥</p>
<p><br/></p>
</section>
</blockquote>
<section>


<p>देहाभिमानी तामस जन । अतिदुष्ट जे दुर्जन ।</p>
<p>तिंहीं साधूंसी करितां छळण । शांतीस्तव सज्जन क्रोधी 
नव्हती ॥ ६८ ॥</p>
</section>
<section>
<p>अल्प‌उंपद्रवीं जाण । न येती क्रोधा सज्ञान ।</p>
<p>तैसें नव्हे अतिनिर्वाण । पीडा दारुण करितांही 
॥ ६९ ॥</p>
</section>
<section>
<p>कायिक वाचिक मानसिक । त्रिविध पीडा देतां देख ।</p>
<p>साधु निजशांतीं नेटक । जाणोनि विवेक ते साहती ॥ ६७० 
॥</p>
</section>
<section>
<p>उजू बोलतां शुद्ध युक्ती । अक्षोपूनि हेडाविती 
।</p>
<p>झिडकावूनियां निर्भर्त्सिती । अपमानिती सभेसी 
॥ ७१ ॥</p>
</section>
<section>
<p>शब्दीं शब्दाचे करूनि छळ । म्हणती दुष्ट दुर्जन 
दुःशीळ ।</p>
<p>अपवित्र अमंगळ । नष्ट चांडाळ हा एक ॥ ७२ ॥</p>
</section>
<section>
<p>ऐशा दुर्जनांच्या दुष्टोक्ती । साधु साहे निजशांती 
।</p>
<p>ते शांतीची उपपत्ती । विवेकस्थिती अवधारीं ॥ ७३ 
॥</p>
</section>
<section>
<p>पराची जिव्हा वोठ हालती । माझ्या अंगीं ते न रु‌अती 
।</p>
<p>यालागीं क्रोध न ये चित्तीं । निजशांती ढळेना ॥ ७४ 
॥</p>
</section>
<section>
<p>सभेसी सन्मानें पूजितां । लोटूनि घातला खालता ।
</p>
<p>हाणोनियां चरण्घाता । नेला परता अपमानें ॥ ७५ ॥</p>
</section>
<section>
<p>सन्मानें जेथ पूजूं नेती । तेथ केवळ असे क्षिती ।
</p>
<p>अपमानें जेथ लोटिती । तेथही क्षिती तेचि पैं ॥ ७६ 
॥</p>
</section>
<section>
<p>येथ मान अपमान । कल्पना मनाची जाण ।</p>
<p>ऐसेनि विवेकें सज्जन । द्वेषीना जन निजशांती ॥ ७७ 
॥</p>
</section>
<section>
<p>प्रलोभूनि नाना युक्ती । धनें ठकवूनियां निर्भर्त्सिती 
।</p>
<p>धनलोभ केवळ अधःपाती । त्याची निवृत्ती जिंहीं केली 
॥ ७८ ॥</p>
</section>
<section>
<p>त्यांसी निंदितांचि जाण । दोषी हो‌इजे आपण ।</p>
<p>यालागीं क्रोधा न ये मन । शांति संपूर्ण ढळेना ॥ 
७९ ॥</p>
</section>
<section>
<p>शुद्ध बोलती शास्त्रार्थ । अर्थ तितुका अनर्थ ।
</p>
<p>त्या अनर्था जो करी निवृत्त । त्यातें द्वेषित ते 
मूर्ख ॥ ६८० ॥</p>
</section>
<section>
<p>सद्गु‌अणीं दोष आरोपिती । नानापरी निंदा करिती 
।</p>
<p>तेणें हित मानिती चित्तीं । तारक निश्चितीं हे माझे 
॥ ८१ ॥</p>
</section>
<section>
<p>मातेचे जे करतळ । ते वरिवरी क्षाळिती बाह्य मळ ।</p>
<p>हे जनक माझे केवळ । सबाह्य मळ सकळ जिव्हाग्रें धुती 
॥ ८२ ॥</p>
</section>
<section>
<p>ऐशियांचें करितां छळण । हितास नाडिजे आपण ।</p>
<p>कोणाचे दोषगुण । तेणें शांति जाण थोरावे ॥ ८३ ॥</p>
</section>
<section>
<p>चाले जेणें जीविकास्थिती । धन्य धन्य क्षेत्र वृत्ती 
।</p>
<p>छळें बळें हिरोनि नेती । तेणेंही चित्तीं क्षोभ 
नुपजे ॥ ८४ ॥</p>
</section>
<section>
<p>येथ लाभालाभ दैवाधीन । त्यासी देतेंघेतें तेंचि 
जाण ।</p>
<p>यालागीं द्वेषीना जन । शांतीचा गुण न सांडी ॥ ८५ 
॥</p>
</section>
<section>
<p>वृत्ति घे‌ऊनि उगे नसती । अन्यायी म्हणॊनि बांधिती 
।</p>
<p>एक तोंडावरी थुंकिती । एक माथां मुतती अतिदुष्ट 
॥ ८६ ॥</p>
</section>
<section>
<p>एक ताडिती पडिती । एक नानापरी गांजिती ।</p>
<p>तरी अंगींची ढळेना शांती । विवेक सांगाती सज्जना 
॥ ८७ ॥</p>
</section>
<section>
<p>थुंका आणि जें मूत । तें देहाचिमाजीं उपजत ।</p>
<p>देहींचें देहास लागत । क्षोभ तेथ कोण मानी ॥ ८८ ॥</p>
</section>
<section>
<p>थुंका आणि जें मूत । जैसें देहीं उपजे देहाचें अपत्य 
।</p>
<p>देहाचें देहावरी खेळत । दुःख तेथ कोणांचें ॥ ८९ ॥</p>
</section>
<section>
<p>धरितां मारितां म्हणे देख । देहो तितुका पांचभौतिक 
।</p>
<p>मारिता मारिजता दोनी एक । कोणाचें दुःख कोणासी ॥ 
६९० ॥</p>
</section>
<section>
<p>ऐशी सविवेकें ज्यासी शांती । चारी मुक्ती त्याच्या 
दासी होती ।</p>
<p>त्याचा अंकिला मी श्रीपती । यावरी प्राप्ती ते कायी 
॥ ९१ ॥</p>
</section>
<section>
<p>तेथ केवळ जो मोक्षार्थी । तेणें सर्वस्वें पाळावी 
शांती ।</p>
<p>ते दुःखसागरावर्तीं । होय तारिती सुखरूप ॥ ९२ ॥</p>
</section>
<section>
<p>वैराग्य योग ज्ञान ध्यान । त्याचें फळ तें शांति 
जाण ।</p>
<p>ते शांति साधूनि संपूर्ण । आपणिया आपण उद्धरिती 
॥ ९३ ॥</p>
</section>
<section>
<p>यालागीं उद्धवा जाण । साहोनि द्वंद्वांचें काठिण्य 
।</p>
<p>शांति साधूनि संपूर्ण । ब्रह्म परिपूर्ण पावावें 
॥ ९४ ॥</p>
</section>
<section>
<p>पूर्ण ब्रह्म पावल्यापाठीं । जन्ममरणाची खुंटे 
गोठी ।</p>
<p>परमानंदें पडे मिठी । भवभयाची तुटी तैं होय ॥ ९५ 
॥</p>
</section>
<section>
<p>ऐकोनि श्रीकृष्णाचे बोला । उद्धव अत्यंत चाकाटला 
।</p>
<p>द्वंद्वंबाध जो ऐकिला । तो न वचे साहिला आम्हांसी 
॥ ९६ ॥</p>
</section>
<section>
<p>ऐकिल्या नाहीं ये शांतीच्या गोष्टी । मा केवीं देखिजेल 
दृष्टीं ।</p>
<p>ऐशी शांति ज्याच्या पोटीं । तो पुरुष सृष्टीं नसेल 
॥ ९७ ॥</p>
</section>
<section>
<p>मागें ऐकिली ना देखिली । ऐशी शांति त्वां कैंची काढिली 
।</p>
<p>हे ऐकतां तुझी बोली । भयें दचकली बुद्धि माझी ॥ ९८ 
॥</p>
</section>
<section>
<p>ऐशी शांति ज्यासी आहे । तो मागें झाला ना पुढें होये 
।</p>
<p>देवो बोलिला निजनिर्वाहें । तें दुःसह होये आम्हांसी 
॥ ९९ ॥</p>
</section>
<section>
<p>ज्या सांगीतले द्वंद्वांसी । ते अतिदुःसह योगियांसी 
।</p>
<p>केवीं साहवे आम्हांसी । तेंचि देवासी पूसत ॥ ७०० 
॥</p>
</section>
<blockquote>
<section>
<p><br/></p>

<cite><p>उद्धव उवाच-</p></cite>
<p>यथैवमनुबुद्द्येयं वद नो वदतां वर ।</p>
<p>सुधुःसहमिमं मन्ये आत्मन्यसदतिक्रमम्‌ ॥ ५९ ॥</p>
</section>
<section>
<p>विधुषामपि विश्वात्मन्‌ प्रकृतिर्हि बलीयसी ।
</p>
<p>ऋते त्वद्धर्मनिरताशान्तांस्ते चरणालयान्‌ ॥ 
६० ॥</p>
</section>
<section>
<p>इति श्रीमद्भा्गवते महापुराणे पारमहंस्यां संहितायामेकादशस्कन्धे 
द्वाविंशोऽध्यायः ॥ २२ ॥</p>
<p><br/></p>
</section>
</blockquote>
<section>


<p>जे सांगों जाणती वेदशास्त्रार्था । ते वक्ते म्हणिपती 
तत्त्वतां ।</p>
<p>त्या वक्त्यांमाजीं तुझी श्रेष्ठता । मुख्य वेदांचा 
वक्ता तूं होसी ॥ १ ॥</p>
</section>
<section>
<p>शास्त्रें लाहोनि तुझी युक्ती । तुझी तुज प्रतिपादिती 
।</p>
<p>ते परोक्षवादें थोंटावती । श्रुति ’नेचि नेति’ 
परतल्या ॥ २ ॥</p>
</section>
<section>
<p>त्या तुझे मुखींच्या ज्ञानोक्ती । कृपेनें ऐकोनि 
कृपामूर्ती ।</p>
<p>श्रवणाचें भाग्य वानूं किती । जे ऐकती ते धन्य ॥ 
३ ॥</p>
</section>
<section>
<p>ऐस‌ऐवशिया अतियुक्तीं । उद्धवें प्रार्थिला श्रीपती 
।</p>
<p>हात जोडूनि परम प्रीतीं । म्हणे विनंती अवधारीं 
॥ ४ ॥</p>
</section>
<section>
<p>स्वामी बोलती अति‌अगाध । हें बोलणें परम शुद्ध ।
</p>
<p>माझे बुद्धीसी नव्हे बोध । पराचे अपराध कोण साहे 
॥ ५ ॥</p>
</section>
<section>
<p>सोसावे पराचे अपराध । तेंही कठिणत्वें अतिविरुद्ध 
।</p>
<p>हा दुःसह महाबोध । कैसेनी द्वंद्व सहावे ॥ ६ ॥</p>
</section>
<section>
<p>उत्तमें कोलिया अपराधा । कोटींमाजीं साहे एकादा 
।</p>
<p>परी नीचाची विरुद्ध बाधा । कोणीही कदा न साहे ॥ ७ 
॥</p>
</section>
<section>
<p>ज्याचें न व्हावें दर्शन । ज्यासी करूं नये नमन ।
</p>
<p>त्याचे मस्तकीं वाजतां चरण । साहेल कोण गोविंदा 
॥ ८ ॥</p>
</section>
<section>
<p>ज्याचा निःशेष जाय प्राण । तोचि साहे हें कठिण ।</p>
<p>जो होय सचेतन । त्यासी सर्वथा जाण न साहवे ॥ ९ ॥</p>
</section>
<section>
<p>इतरांची कायसी कथा । सज्ञान जे कां तत्त्वतां ।</p>
<p>तेही अतिक्रमू न साहती अल्पतां । मा अपमानता कोण 
साहे ॥ ७१० ॥</p>
</section>
<section>
<p>क्रोध जाहला कपिलामहामुनीसी । तेणें भस्म केलें 
सगरांसी ।</p>
<p>नारदें कुबेरपुत्रांसी । वृक्षत्वासी आणिलें ॥ 
११ ॥</p>
</section>
<section>
<p>दुर्वासाची सांगतां गोठी । त्याची कथा आहे मोठी 
।</p>
<p>कोप आला श्रृंगी‌ए पोटीं । मेल्या सर्पासाठीं शापिलें 
॥ १२ ॥</p>
</section>
<section>
<p>मुख्यत्वें शांति सनकादिकांसी । द्वारीं आडकाठी 
केली त्यांसी ।</p>
<p>वैकुंठीं क्षोभूनि आवेशीं । जयविजयांसी शापिलें 
॥ १३ ॥</p>
</section>
<section>
<p>सज्ञानाची ऐशी स्थिती । मा इतरांची कोण गणती ।</p>
<p>परापराधसहनशांती । दुर्लभ त्रिजगतीं गोविंदा ॥ 
१४ ॥</p>
</section>
<section>
<p>प्रकृति निजगुणीं सबळ । ते अल्पें क्षोभवीं तत्काळ 
।</p>
<p>साधु सज्जन केवळ । करी विकळ । करी विकळ अशांती ॥ १५ 
॥</p>
</section>
<section>
<p>ज्यासी तुझी पूर्ण भक्ति घडे । ज्यासी तुझी पूर्ण 
कृपा जोडे ।</p>
<p>जो तुझे चरणीं अखंड जडे हे शांती ॥ १६ ॥</p>
</section>
<section>
<p>तूं विश्वात्मा त्रिजगतीं । चोरी न चले तुजप्रती 
।</p>
<p>मज हीं द्वंद्वें न साहवती । तूंही श्रीपती जाणसी 
॥ १७ ॥</p>
</section>
<section>
<p>परम पावन निजशांती । अतिनिंद्य ते अशांती ।</p>
<p>ऐसें व्याख्यान जे ज्ञाते करिती । तेही न साहती द्वंद्वांतें 
॥ १८ ॥</p>
</section>
<section>
<p>द्वंद्वें दुःसह सर्वार्थीं । तेथें माझा पाड किती 
।</p>
<p>एवं द्वंद्वसहिष्णुतेची युक्ती । मज कृपामूर्ती 
सांगावी ॥ १९ ॥</p>
</section>
<section>
<p>सकल साधनें वश्य होती । परी हे सहिष्णुता न ये चित्तीं 
।</p>
<p>ते मी लाभें निजशांती । ऐशी कृपा निश्चितीं करावी 
॥ ७२० ॥</p>
</section>
<section>
<p>मी शांतीचें लाभें कल्याण । ऐशी कृपा करावी परिपूर्ण 
।</p>
<p>म्हणोनि धरिले श्रीचरण । उद्धवें आपण निजभावें 
॥ २१ ॥</p>
</section>
<section>
<p>ऐकोनि उद्धवाची विनंती । संतोषला कृपामूर्ती ।</p>
<p>जेवीं चातकाचिया तृषार्ती । गर्नोनि त्रिजगती निववी 
मेघ ॥ २२ ॥</p>
</section>
<section>
<p>तेवीं भक्तवचनासरिसा । उल्हासला कृष्ण कैसा ।</p>
<p>उद्धवाचिया निजमानसा । शांतीचा ठसा घालील ॥ २३ ॥</p>
</section>
<section>
<p>उद्धवप्रश्नाचें प्रतुत्तर । उदार सुंदर गुणगंभीर 
।</p>
<p>उघडोनि शांतीचें भांडार । स्वयें शार्ङ्‌गधर सांगेल 
॥ २४ ॥</p>
</section>
<section>
<p>नवल सांगती ते टेव । युक्तिचातुर्यवैभव ।</p>
<p>निजशांतीस पडे खेंव । ऐसें अपूर्व सांगेल ॥ २५ ॥</p>
</section>
<section>
<p>श्रीकृष्णमुखींच्या ज्ञानोक्ती । ऐकतां स्वयंभ 
प्रकटॆ शांती ।</p>
<p>ते ऐकावया उद्धव चित्तीं । जाहला निश्चितीं सावध 
॥ २६ ॥</p>
</section>
<section>
<p>जेवीं गजग्रहणाविखीं पंचानन । साटोप धरी आपण ।</p>
<p>तेवीं शांति साधावया जाण । सावधान उद्धव ॥ २७ ॥</p>
</section>
<section>
<p>जळीं तळपतांचि मासा । कवडा झेलूनि ने आकाशा ।</p>
<p>तेवीं शांतीचिया आमिषा । उद्धव तैसा तळपत ॥ २८ ॥</p>
</section>
<section>
<p>तें भिक्षुगीतनिरूपण । पुढिले अध्यायीं श्रीकृष्ण 
।</p>
<p>निजशांति बाणे संपूर्ण । तेंचि लक्षण सांगेल ॥ २९ 
॥</p>
</section>
<section>
<p>ज्यांसी परमार्थाची चाड । तिंहीं सांडूनि साधनकवाड 
।</p>
<p>शांतिसाधनीं श्रद्धा वाड । अतिदृढ राखावी ॥ ७३० 
॥</p>
</section>
<section>
<p>श्रीकृष्ण सांगेल शांति पूर्ण । उद्धव तया अर्थीं 
सावधान ।</p>
<p>एका विनवी जनार्दन । श्रोतां अवधान मज द्यावें ॥ 
७३१ ॥</p>
</section>
<blockquote>
<section>
<p><br/></p>

<p>इति श्रीभागवते महापुराणे एकादशस्कंधे</p>
<p>श्रीकृष्णोद्धवसंवादे एकाकारटीकायां द्वाविंशोऽध्यायः 
॥ २२ ॥</p>
</section>
<section>
<p>॥ श्रीकृष्णार्पणमस्तु ॥ श्लोक ॥ ६० ॥ ओव्या ॥ ७३० 
॥</p>
</section>
<p><br/></p>

</blockquote>

</article>
</body>
<!-- mirrored from santeknath.org/eknathi bhagwat/adhyay 7.html by HTTrack Website Copier/3.x [XR&CO'2013], Tue, 04 Aug 2015 03:10:59 GMT -->
</html>
