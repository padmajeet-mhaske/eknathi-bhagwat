<html>

<!-- Mirrored from santeknath.org/eknathi bhagwat/adhyay 2.html by HTTrack Website Copier/3.x [XR&CO'2013], Tue, 04 Aug 2015 03:10:45 GMT -->
<head>
<meta http-equiv="content-type" content="text/html; charset=utf-8" />
<link rel="stylesheet" href="https://maxcdn.bootstrapcdn.com/bootstrap/3.3.5/css/bootstrap.min.css">
<link href='http://fonts.googleapis.com/css?family=Amita:400|Glegoo:400&subset=devanagari,latin' rel='stylesheet' type='text/css'>
<link rel="stylesheet" type="text/css" media="print" href="style_print.css">
<link rel="stylesheet" type="text/css" media="screen" href="style_print.css">
<style type="text/css">
<!--
.style1 {font-weight: bold}
-->
</style>
</head>
<body  >
<article>
<h1>॥ श्री एकनाथी भागवत ॥ </h1>
<p><br/></p>
<h2>अध्याय एकविसावा</h2>
<p><br/></p>

<p>॥ श्रीगणेशाय नमः ॥ श्रीकृष्णाय नमः ॥</p>
<p>ॐ नमो सद्‍गुरु वैकुंठनाथा । स्वानंदवैकुंठीं सदा 
वसता ।</p>
<p>तुझे ऐश्वर्य स्वभावतां । न कळे अनंता अव्यया ॥ १ 
॥</p>
<p>तुझ्या निजबोधाचा गरुड । कर जोडूनि उभा दृढ ।</p>
<p>ज्याच्या पाखांचा झडाड । उन्मळी सुदृढ भववृक्षा 
॥ २ ॥</p>
<p>तुझें स्वानुभवैकचक्र । लखलखित तेजाकार ।</p>
<p>द्वैतदळणीं सतेजधार । अतिदुर्धर महामारी ॥ ३ ॥</p>
<p>कैसा पांचजन्य अगाध । निःशब्दीं उठवी महाशब्द ।
</p>
<p>वेदानुवादें गर्जे शुद्ध । तोचि प्रसिद्ध शंख तुझा 
॥ ४ ॥</p>
<p>झळफळित सर्वदा । निजतेजें मिरवे सदा ।</p>
<p>करी मानाभिमानांचा चेंदा । ते तुझी गदा गंभीर ॥ ५ 
॥</p>
<p>अतिमनोहर केवळ । देखतां उपजती सुखकल्लोळ ।</p>
<p>परमानंदें आमोद बहळ । तें लीलाकमळ झेलिसी ॥ ६ ॥</p>
<p>जीव शिव समसमानी । जय विजय नांवें दे‌उनी ।</p>
<p>तेचि द्वारपाळ दोनी । आज्ञापूनी स्थापिले ॥ ७ ॥</p>
<p>तुझी निजशक्ति साजिरी । रमारूपें अतिसुंदरी ।</p>
<p>अखंड चरणसेवा करी । अत्यादरीं सादर ॥ ८ ॥</p>
<p>तुझे लोकींचे निवासी जाण । अवघे तुजचिसमान ।</p>
<p>तेथ नाहीं मानापमान । देहाभिमान असेना ॥ ९ ॥</p>
<p>तेथ काळाचा रिगमु नाहीं । कर्माचें न चले कांहीं 
।</p>
<p>जन्ममरणाचें भय नाहीं । ऐशिया ठायीं तूं स्वामी 
॥ १० ॥</p>
<p>जेथ कामक्रोधांचा घात । क्षुधेतृषेचा प्रांत ।</p>
<p>निजानंदें नित्यतृप्त । निजभक्त तुझेनि ॥ ११ ॥</p>
<p>तुझेनि कृपाकटाक्षें । अलक्ष न लक्षितां लक्षें 
।</p>
<p>तुझे चरणसेवापक्षें । नित्य निरपेक्षें नांदविसी 
॥ १२ ॥</p>
<p>साम्यतेचें सिंहासन । ऐक्यतेची गादी जाण ।</p>
<p>त्यावरी तुझें सहजासन । परिपूर्ण स्वभावें ॥ १३ 
॥</p>
<p>तन्मयतेचें निजच्छत्र । संतोषाचें आतपत्र ।</p>
<p>ज्ञानविज्ञानयुग्म चामर । सहजें निरंतर ढळताती 
॥ १४ ॥</p>
<p>तेथ चारी वेद तुझे भाट । कीर्ति वर्णिती उद्भीट ।
</p>
<p>अठरा मागध अतिश्रेष्ठ । वर्णिती चोखट वंशावळी ॥ 
१५ ॥</p>
<p>तेथ साही जणां वेवाद । नानाकुसरीं बोलती शब्द ।</p>
<p>युक्तिप्रयुक्तीं देती बाध । दाविती विनोद जाणीव 
॥ १६ ॥</p>
<p>एक भावार्थी तुजलागुनी । स्तुति करिती न बोलुनी 
।</p>
<p>तेणें स्तवनें संतोषोनी । निजासनीं बैसविसी ॥ १७ 
॥</p>
<p>ऐसा सद्गुवरु महाविष्णु । जो चिद्रूपें सम सहिष्णु 
।</p>
<p>जो भ्राजमानें भ्राजिष्णु । जनीं जनार्दनु तो एक 
॥ १८ ॥</p>
<p>जनीं जनार्दनुचि एकला । तेथ एकपणें एका मीनला ।</p>
<p>तेणें एकपणाचाही ग्रास केला । ऐसा झाला महाबोध ॥ 
१९ ॥</p>
<p>या महाबोधाचें बोधांजन । हातेंवीण लेववी जनार्दन 
।</p>
<p>तेणें सर्वांगीं निघाले नयन । देखणेंपण सर्वत्र 
॥ २० ॥</p>
<p>परी सर्वत्र देखतां जन । देखणेनि दिसे जनार्दन ।
</p>
<p>ऐंशी पूर्ण कृपा करून । एकपण सांडविलें ॥ २१ ॥</p>
<p>ऐसा तुष्टोनि भगवंत । माझेनि हातें श्रीभागवत ।
</p>
<p>अर्थविलें जी यथार्थ । शेखीं प्राकृत देशभाषा ॥ 
२२ ॥</p>
<p>श्रीभागवतीं संस्कृत । उपाय असतांही बहुत ।</p>
<p>काय नेणों आवडलें येथ । करवी प्राकृत प्रबोधें ॥ 
२३ ॥</p>
<p>म्यां करणें कां न करणें । हेंही हिरूनि नेलें जनार्दनें 
।</p>
<p>आतां ग्रंथार्थनिरूपणें । माझें बोलणें तो बोले 
॥ २४ ॥</p>
<p>तेणें बोलोनि निजगौरवा । वेदविभागसद्भा वा ।</p>
<p>तो एकादशीं विसावा । उद्धवासी बरवा निरूपिला ॥ २५ 
॥</p>
<p>तेथ भक्त आणि सज्ञान । त्यासी पावली वेदार्थखूण 
।</p>
<p>कर्मठीं देखतां दोषगुण । संशयीं जाण ते पडिले ॥ २६ 
॥</p>
<p>त्या संशयाचें निरसन । करावया श्रीकृष्ण ।</p>
<p>एकविसावा निरूपण । गुणदोषलक्षण स्वयें सांगे ॥ 
२७ ॥</p>
<p>त्या गुणदोषांचा विभाग । सांगोनिया विषयत्याग ।
</p>
<p>करावया श्रीरंग । निरूपण साङ्ग सांगत ॥ २८ ॥</p>
<blockquote>
<p><br/></p>

<cite><p>श्रीभगवानुवाच -</p></cite>
<p>य एतान्मत्पथो हित्वा भक्तिज्ञानक्रियात्मकान्‌ 
।</p>
<p>क्षुद्रान्कामांश्चलैः प्राणैर्जुषन्तः संसरन्ति 
ते ॥ १ ॥</p>
<p><br/></p>
</blockquote>

<p>हा सांडूनि शुद्ध वेदमार्ग । सकाम भोग जे वांछिती 
॥ २९ ॥</p>
<p>क्षणभंगुर देहाचा योग । हें विसरोनियां चांग ।</p>
<p>सकाम कर्माची लगबग । भवस्वर्गभोग भोगावया ॥ ३० ॥
</p>
<p>चळतेनि प्राणसंगें । देहातें काळ ग्रासूं लागे 
।</p>
<p>येथ नानाकर्मसंभोगें । मूर्ख तद्योगें मानिती सुख 
॥ ३१ ॥</p>
<p>भोगितां कामभोगसोहळे । नेणे आयुष्य ग्रासिलें काळें 
।</p>
<p>मग जन्ममरणमाळें । दुःख‌उेमाळे भोगिती ॥ ३२ ॥</p>
<p>काम्य आणि नित्यकर्म । आचरतां दिसे सम ।</p>
<p>तरी फळीं कां पां विषम । सुगम दुर्गम परिपाकु ॥ ३३ 
॥</p>
<p>तें कर्मवैचित्र्यविंदान । संकल्पास्तव घडे जाण 
।</p>
<p>तेचि अर्थींचें निरूपण । जाणोनि श्रीकृष्ण सांगत 
॥ ३४ ॥</p>
<blockquote>
<p><br/></p>

<p>स्वे स्वेऽधिकारे या निष्ठा स गुणः परिकीर्तितः 
।</p>
<p>विपर्ययस्तु दोषः स्यादुभयोरेष निश्चयः ॥ २ ॥</p>
<p><br/></p>
</blockquote>

<p>ते मी सांगेन आवश्यक । जेणें सुखःदुख भोगणें घडे 
॥ ३५ ॥</p>
<p>मुखाचा व्यापार भोजन । तो नाकें करूं जातां जाण ।
</p>
<p>सुख बुडवूनि दारुण । दुःख आपण स्वयें भोगी ॥ ३६ ॥
</p>
<p>कां पायांचें जें चालणें । पडे जैं डो‌ईं करणें ।
</p>
<p>तैं मार्ग न कंठे तेणें । परी कष्टणें अनिवार ॥ ३७ 
॥</p>
<p>तेवीं जें कर्म स्वाधिकारें । सुखातें दे अत्यादरें 
।</p>
<p>तेचि कर्म अनधिकारें । दुःखें दुर्धरे भोगवी ॥ ३८ 
॥</p>
<p>गजाचें आभरण । गाढवासी नव्हे भूषण ।</p>
<p>परी भारें आणी मरण । तेवीं कर्म जाण अनधिकारीं ॥ 
३९ ॥</p>
<p>मेघ वर्षे निर्मळ जळ । परी जैसें बीज तैसें फळ ।</p>
<p>एका भांगी पिके सबळ । एका प्रबळ साळी केळें ॥ ४० ॥
</p>
<p>पाहें पां जैसें दुग्ध चोख । ज्वरितामुखीं कडू विख 
।</p>
<p>तेंचि निरुजां गोड देख । पुष्टिदायक सेवनीं ॥ ४१ 
॥</p>
<p>तेवीं सकामीं कर्म घडे । ते बाधक होय गाढें ।</p>
<p>तेंचि कर्म निष्कामाकडे । मोक्षसुरवाडें सुखावी 
॥ ४२ ॥</p>
<p>स्वाधिकारें स्वकर्माचरण । तोचि येथें मुख्यत्वें 
गुण ।</p>
<p>अनधिकारीं कर्म जाण । तोचि अवगुण महादोष ॥ ४३ ॥</p>
<p>या रीतीं गा कर्माचरण । उपजवी दोष आणि गुण ।</p>
<p>हेंचि गुणदोषलक्षण । शास्त्रज्ञ जाण बोलती ॥ ४४ 
॥</p>
<p>तेंचि गुणदोषलक्षण । शुद्ध्यशुद्धींचें कारण ।
</p>
<p>तेचि अर्थींचें विवंचन । देवो आपण सांगत ॥ ४५ ॥</p>
<blockquote>
<p><br/></p>

<p>शुद्ध्यशुद्धी विधीयेते समानेष्वपि वस्तुषु ।
</p>
<p>द्रव्यस्य विचिकित्सार्थं गुणदोषौ शुंभाशुभौ 
॥ ३ ॥</p>
<p><br/></p>
</blockquote>


<p>तेथ गुणदोष अप्रमाण । परी केलें प्रमाण या हेतू ॥ 
४६ ॥</p>
<p>न प्रेरितां श्रुतिस्मृती । आविद्यक विषयप्रवृत्ती 
।</p>
<p>अनिवार सकळ भूतीं । सहजस्थितिस्वभावें ॥ ४७ ॥</p>
<p>ऐसी स्वाभाविक विषयस्थिती । तिची करावया उपरती 
।</p>
<p>नाना गुणदोष बोले श्रुती । विषयनिवृत्तीलागुनी 
॥ ४८ ॥</p>
<p>हें एक शुद्ध एक अशुद्ध । पैल शुभ हें विरुद्ध ।</p>
<p>मीचि बोलिलों वेदानुवाद । विषयबाध छेदावया ॥ ४९ 
॥</p>
<p>विषयांची जे निवृत्ती । तिची वेदरुपें म्यां केली 
स्तुति ।</p>
<p>निंदिली विषयप्रवृत्ती । चिळसी चित्तीं उपजावया 
॥ ५० ॥</p>
<p>चालतां कर्मप्रवृत्ती । हो विषयांची निवृत्ती ।
</p>
<p>ऐशी वेदद्वारें केली युक्ती । ऐक तुजप्रती सांगेन 
॥ ५१ ॥</p>
<blockquote>
<p><br/></p>

<p>धर्मार्थं व्यवहारार्थं यात्रार्थमिति चानघ ।
</p>
<p>दर्शितोऽयं मयाऽऽचारो धर्ममुद्वहतां धुरम्‌ ॥ 
४ ॥</p>
<p><br/></p>
</blockquote>


<p>धर्मादि व्यवहारसिद्धी । ऐक तो विधि सांगेन ॥ ५२ 
॥</p>
<p>करितांही धर्माचरण । प्रवृत्तिधर्म तो अप्रमाण 
।</p>
<p>निवृत्तिधर्म तो अतिशुद्ध जाण । हे दोषगुण स्वधर्मीं 
॥ ५३ ॥</p>
<p>जो व्यवहार विषयासक्तीं । ते अशुद्ध व्यवहारस्थिती 
।</p>
<p>जे परोपकारप्रवृत्ती । तो व्यवहार वंदिती सुरनर 
॥ ५४ ॥</p>
<p>अद्रुष्टदाता ईश्वर । हें विसरोनि उत्तम नर ।</p>
<p>द्रव्यलोभें नीचांचे दारोदार । हिंडणें अपवित्र 
ते यात्रा ॥ ५५ ॥</p>
<p>आळस सांडोनि आपण । करूं जातां श्रवण कीर्तन ।</p>
<p>कां तीर्थयात्रा साधुदर्शन । पूजार्थ गमन देवालयीं 
॥ ५६ ॥</p>
<p>कां अनाथप्रेतसंस्कार । करितां पुण्य जोडे अपार 
।</p>
<p>पदीं कोटियज्ञफळसंभार । जेणें साचार उपजती ॥ ५७ 
॥</p>
<p>जेणें पाविजे परपार । तिये नांव यात्रा पवित्र ।
</p>
<p>हा यात्रार्थसंचार । गुणदोषविचार वेदोक्त ॥ ५८ 
॥</p>
<p>राजा निजपादुका हटेंसीं । वाहवी ब्राह्मणाचे शिसीं 
।</p>
<p>तो दोष न पवे द्विजासी । स्वयें सदोषी होय राजा ॥ 
५९ ॥</p>
<p>जेवीं आपत्काळबळें जाण । पडतां लंघनीं लंघन ।</p>
<p>तैं घे‌ऊनि नीचाचें धान्य । वांचवितां प्राण दोष 
नाहीं ॥ ६० ॥</p>
<p>तेंचि नीचाचें दान । अनापदीं घेतां जाण ।</p>
<p>जनीं महादोष दारुण । हेंही जाण वेदोक्त ॥ ६१ ॥</p>
<p>जे कर्मधर्मप्रवर्तक शुद्ध । मनुपराशरादि प्रसिद्ध 
।</p>
<p>तिंहीं गुणदोष विविध । शुद्धाशुद्ध बोलिले ॥ ६२ 
॥</p>
<p>तेंचि शुद्धाशुद्धनिरूपण । तीं श्लोकीं नारायण 
।</p>
<p>स्वयें सांगताहे आपण । गुणदोषलक्षणविभाग ॥ ६३ ॥
</p>
<blockquote>
<p><br/></p>

<p>भूम्यंब्वग्न्यनिलाकाशा भूतानां पञ्च धातवः ।
</p>
<p>आब्रह्मस्थावरादीनां शारिरा आत्मसंयुताः ॥ ५ ॥
</p>
<p>वेदेन नामरूपाणि विषमाणि विषमाणि समेष्वपि ।</p>
<p>धातुषृद्धव कल्प्यन्ते एतेषां स्वार्थसिद्धये 
॥ ६ ॥</p>
<p><br/></p>
</blockquote>


<p>भूतीं पंचभूतें समान । वस्तुही आपण सम सर्वीं ॥ ६४ 
॥</p>
<p>नाहीं नाम रूप गुण कर्म । ऐसें जें केवळ सम ।</p>
<p>तेथ माझेनि वेदें विषम । केलें रूप नाम हितार्थ ॥ 
६५ ॥</p>
<p>तळीं पृथ्वी वरी गगन । पाहतां दोनीही समान ।</p>
<p>तेथ दश दिशा कल्पिल्या जाण । देशांतरगमनसिद्ध्यर्थ 
॥ ६६ ॥</p>
<p>तेवीं नाम रूप वर्णाश्रम । समाच्या ठायीं जें विषम 
।</p>
<p>हा माझेनि वेदें केला नेमे स्वधर्मकर्मसिद्ध्यर्थ 
॥ ६७ ॥</p>
<p>येणेंचि द्वारें सुलक्षण । धर्मार्थकाममोक्षसाधन 
।</p>
<p>पुरुषांच्या हितालागीं जाण । म्यां केलें नियमन 
वेदाज्ञा ॥ ६८ ॥</p>
<p>रूप नाम आश्रम वर्ण । वेदु नेमिता ना आपण ।</p>
<p>तैं व्यवहारु न घडता जाण । मोक्षसाधन तैं कैंचें 
॥ ६९ ॥</p>
<p>एवं वेदें चालवूनि व्यवहारु । तेथेंचि परमार्थविचारु 
।</p>
<p>दाविला असे चमत्कारु । सभाग्य नरु तोचि जाणे ॥ ७० 
॥</p>
<p>अत्यंत करिता कर्मादरु । तेणें कर्मठचि होय नरु 
।</p>
<p>तेथ परमार्थ नाहीं साचारु । विधिनिषेधीं थोरु पीडिजे 
॥ ७१ ॥</p>
<p>केवळ स्वधर्मकर्म सांडितां । अंगीं आदळे पाषंडता 
।</p>
<p>तेणेंही मोक्ष न ये हाता । निजस्वार्था नागवले ॥ 
७२ ॥</p>
<p>यालागीं स्वधर्म आचरतां । निजमोक्ष लाभे आ‌इता 
।</p>
<p>हे वेदार्थाची योग्यता । जाणे तो ज्ञाता सज्ञान 
॥ ७३ ॥</p>
<p>हे वेदार्थनिजयोग्यता । सहसा न ये कवणाचे हाता ।
</p>
<p>याचिलागीं गा परमार्थ । गुरु तत्त्वतां करावा ॥ 
७४ ॥</p>
<p>त्या सद्गुगरूची पूर्ण कृपा होय । तरीच आतुडे वेदगुह्य 
।</p>
<p>गुरुकृपेवीण जे उपाय । ते अपाय साधकां ॥ ७५ ॥</p>
<p>यालागीं माझा वेद जगद्गुेरु । दावी आपातता व्यवहारु 
।</p>
<p>नेमी स्वधर्मकर्मादरु । जनाचा उद्धारु करावया ॥ 
७६ ॥</p>
<p>ऐसा माझा वेदु हितकारी । दावूनि गुणदोष नानापरी 
।</p>
<p>जन काढी विषयाबाहेरीं । वेद उपकारी जगाचा ॥ ७७ ॥</p>
<blockquote>
<p><br/></p>

<p>देशकालादिभावानां वस्तुनां मम सत्तम ।</p>
<p>गुणदोषौ विधीयेते नियमार्थं हि कर्मणाम्‌ ॥ ७ ॥
</p>
<p><br/></p>
</blockquote>


<p>यालागीं उद्धवासी ’सत्तम’ । म्हणे पुरुषोत्तम अतिप्रीतीं 
॥ ७८ ॥</p>
<p>उद्धवा येथ भलता नर । भलता करील कर्मादर ।</p>
<p>यालागीं वर्णाश्रमविचार । नेमिला साचार वेदांनीं 
॥ ७९ ॥</p>
<p>जेथ करूं नये कर्मतंत्र । ऐसा देश जो अपवित्र ।</p>
<p>आणि काळादि द्रव्य विचित्र । पवित्रापवित्र सांगेन 
॥ ८० ।</p>
<blockquote>
<p><br/></p>

<p>अकृष्णसारो देशानामब्रह्मण्योऽशुचिर्भवेत्‌ 
।</p>
<p>कृष्णसारोऽप्यसौवीरकीकटासंस्कृतेरिणम्‌ ॥ ८ ॥
</p>
<p><br/></p>
</blockquote>


<p>पेरिलीं धान्यें सदा निळीं । वसुधा-जिव्हाळी ते 
म्हणती ॥ ८१ ॥</p>
<p>तेंचि पाहतां पृथ्वीवरी । एके भागीं गा उखरी ।</p>
<p>मेघ वर्षतां शरधारीं । अंकुरेना डिरी उखरत्वें 
॥ ८२ ॥</p>
<p>तेवीं देशाची शुद्ध्यशुद्धी । तुज मी सांगेन यथाविधी 
।</p>
<p>जेथ कर्मीं नोहे कार्यसिद्धी । तेथ कर्म त्रिशुद्धी 
न करावें ॥ ८३ ॥</p>
<p>कृष्णामृग जेथ नाहीं । ते जाण पां अपवित्र भुयी ।
</p>
<p>कर्मादरु तिये ठायीं । न करावा पाहीं सर्वथा ॥ ८४ 
॥</p>
<p>जेथ ब्राह्मणचि नाहीं । तो देश अपवित्र पाहीं ।</p>
<p>ब्राह्मण अकर्मीं जे ठायी । भूमी तेही अपवित्र ॥ 
८५ ॥</p>
<p>जेथ ब्राह्मणाची अभक्ती । शेखों हेळूनि निंदिती 
।</p>
<p>तो देश गा कर्माप्रती । जाण निश्चितीं अपवित्र ॥ 
८६ ॥</p>
<p>जे देशीं कृष्णमृग असती । परी नाहीं भगवद्भतक्ती 
।</p>
<p>तो देश कर्मप्रती । जाण निश्चितीं अपवित्र ॥ ८७ ॥
</p>
<p>भक्तिहीन देश प्रसिद्ध । कीकट कलिंग मागध ।</p>
<p>तेथ स्वधर्म नव्हती शुद्ध । जाण अशुद्ध ते देश ॥ 
८८ ॥</p>
<p>नाहीं उपलेप संमार्जन । ते स्वगृहीं भूमी अशुद्ध 
जाण ।</p>
<p>कां जेथ वेदबाह्य असज्जन । तेंही स्थान अपवित्र 
॥ ८९ ॥</p>
<p>जे भूमी केवळ उखर । ते जाण सदा अपवित्र ।</p>
<p>आतां काळाचें काळतंत्र । पवित्रापवित्र सांगेन 
॥ ९० ॥</p>
<blockquote>
<p><br/></p>

<p>कर्मण्यो गुणवान्कालो द्रव्यतः स्वत एव वा ।</p>
<p>यतो निवर्तते कर्म स दोषोऽकर्मकः स्मृतः ॥ ९ ॥</p>
<p><br/></p>
</blockquote>


<p>तोचि काळ अतिपवित्र । वेदशास्त्रसंमत ॥ ९१ ॥</p>
<p>ग्रहणकपिलाषष्ठ्यादिद्वारा । तो काळ परम पवित्र 
खरा ।</p>
<p>कां संतसज्जन आलिया घरा । काळाचा उभारा अतिपवित्र 
॥ ९२ ॥</p>
<p>हो कां संपत्ति आलिया हाता । कां धर्मी उल्हास जेव्हां 
चित्ता ।</p>
<p>तो ’पुण्यकाळ’ तत्त्वतां । वेदशास्त्रार्थां अनुकूल 
॥ ९३ ॥</p>
<p>पुरुषासी पर्वकाळ । जन्मात जोडे एकवेळ ।</p>
<p>मातापित्यांचा अंतकाळ । ते धर्माची वेळ अपवित्र 
॥ ९४ ॥</p>
<p>हा पर्वकाळ मागुता । पुरुषासी नातुडे सर्वथा ।</p>
<p>तेथ श्रद्धेनें धर्म करितां । पवित्रता अक्षय ॥ 
९५ ॥</p>
<p>स्वभावें काळाची पवित्रता । तुज मी सांगेन आतां 
।</p>
<p>जो उपकारी सर्वथा । निजस्वार्था साधक ॥ ९६ ॥</p>
<p>ब्राह्म मुहूर्त तत्त्वतां । पवित्र जाण स्वभावतां 
।</p>
<p>जो साधकांच्या निजस्वार्था । होय वाढवितां अनुदिनीं 
॥ ९७ ॥</p>
<p>काळाची अकर्मकता । ऐक सांगेन मी आतां ।</p>
<p>कर्म करूं नये स्वभावतां । निषिद्धता महादोषु ॥ 
९८ ॥</p>
<p>जेथ जळस्थळादि सर्वथा । विहित द्रव्य न ये हाता ।
</p>
<p>तो काळ अकर्मकता । जाण तत्त्वतां निश्चित ॥ ९९ ॥</p>
<p>जो काळ सूतकें व्यापिला । कां राष्ट्र-उपप्लवें 
जो आला ।</p>
<p>जे काळीं देह परतंत्र झाला । तो काळ बोलिला अकर्मक 
॥ १०० ॥</p>
<p>जो काळ दुर्भिक्षासी आला । जो कां ज्वरादिदोषीं 
दूषिला ।</p>
<p>जो काळ चोराकुलित झाला । तो काळ बोलिला अकर्मक ॥ 
१ ॥</p>
<p>जे काळीं क्रोध संचरला । जेथ तमोगुण क्षोभला ।</p>
<p>निद्रा‌आलस्यें व्यापिला । तो काळ बोलिला अकर्मक 
॥ २ ॥</p>
<p>अकस्मात सुखसंपदा । कां अभिनव वार्ता एकदा ।</p>
<p>कां लंघिजे भल्याची मर्यादा । तो काळ सर्वदा अकर्मक 
॥ ३ ॥</p>
<p>कां मार्गीं विषमता । पंथ क्रमिजे चालतां ।</p>
<p>तेथ पडे दुर्धर्षता । तो काळ तत्त्वतां अकर्मक ॥ 
४ ॥</p>
<p>जे काळीं द्रव्यलोभ दारुण । जे काळीं चिंता गहन ।
</p>
<p>केव्हां विकल्पें भरे मन । तो काळ जाण अकर्मक ॥ ५ 
॥</p>
<p>ऐशी काळाची अकर्मकता । तुज म्यां सांगितली तत्त्वतां 
।</p>
<p>आतां द्रव्याची शुद्धाशुद्धता । ऐक सर्वथा सांगेन 
॥ ६ ॥</p>
<blockquote>
<p><br/></p>

<p>द्रव्यस्य शुद्ध्यशुद्धी च द्रव्येण वचनेन च ।</p>
<p>संस्कारेणाथ कालेन महत्त्वाल्पतयाऽथवा ॥ १० ॥</p>
<p><br/></p>
</blockquote>


<p>तेंचि ताम्रपात्रें घेतां । ये अपवित्रता तत्काळ 
॥ ७ ॥</p>
<p>पुरुषें जळ प्रोक्षितां । पुष्पांसी ये पवित्रता 
।</p>
<p>तेंचि पुरुषें अवघ्राणीतां । अपवित्रता पुष्पासी 
॥ ८ ॥</p>
<p>अग्नीची सेवा करितां । द्विजासी परम पवित्रता ।
</p>
<p>तोचि द्विज अग्निहोत्रें जाळितां । ये अपवित्रता 
अग्नीसी ॥ ९ ॥</p>
<p>दर्भीं पिंड ठेवितां पवित्र । पिंडस्पर्शें दर्भ 
अपवित्र ।</p>
<p>ऐशी शुद्ध्यशुद्धी विचित्र । बोले धर्मशास्त्र 
श्रुत्यर्थें ॥ ११० ॥</p>
<p>जे वस्तु संशयापन्न । त्याच्या शुद्धीसी ब्राह्मणवचन 
।</p>
<p>ज्यांचे वचन प्रमाण । हरिहर जाण मानिती ॥ ११ ॥</p>
<p>घृतसंस्कारें शुद्ध अन्न । होमसंस्कारें नवधान्य 
।</p>
<p>अग्निसंस्कारें लवण । पवित्र जाण शास्त्रार्थें 
॥ १२ ॥</p>
<p>राकारापुढें मकार । मांडूनि करितां उच्चार ।</p>
<p>जिणोनि पापांचा संभार । होय तो नर शुद्धात्मा ॥ १३ 
॥</p>
<p>त्याचि मकारापुढें द्यकार । ठेवूनि करितां उच्चार 
।</p>
<p>अंगीं आदळे पाप घोर । तेणें होय नर अतिबद्ध ॥ १४ ॥
</p>
<p>रजस्वला शुद्ध चरुर्थाहानीं । मेघोदक शुद्ध तिसरे 
दिनीं ।</p>
<p>वृद्धिसूतक दहावे दिनीं । काळ शुद्धपणीं या हेतू 
॥ १५ ॥</p>
<p>पूर्व दिवशींचें जें अन्न । तें काळेंचि पावे गा 
दूषण ।</p>
<p>ज्यासी आलें शिळेपण । तें अन्न जाण अशुद्ध ॥ १६ ॥
</p>
<p>तैसें नव्हे घृतपाचित । तें बहुत काळें तरी पुनीत 
।</p>
<p>जें विटोनि विकारी होत । तें अपुनीत काळेंचि ॥ १७ 
॥</p>
<p>जें सांचवणीं अल्प जळ । त्यासी स्पर्शला चांडाळ 
।</p>
<p>तें अपवित्र गा सकळ । नये अळुमाळ स्पर्श करूं ॥ १८ 
॥</p>
<p>तेंचि निर्झर कां अक्षोभ जळ । तेथ स्पर्शल्याही 
चांडाळ ।</p>
<p>त्यासी लागेना तो विटाळ । तें नित्य निर्मळ पवित्र 
॥ १९ ॥</p>
<p>अल्प केलिया स्वयंपाक । त्यासी जैं आतळे श्वान काक 
।</p>
<p>तैं तें सांडावें निःशेख । अपवित्र देख तें अन्न 
॥ १२० ॥</p>
<p>तोचि सहस्त्रभोजनाचा पाक । त्यासी आतळल्या श्वान 
कां काक ।</p>
<p>सांडावें जेथ लागलें मुख । येर अन्न निर्दोख भोजनी 
॥ २१ ॥</p>
<blockquote>
<p><br/></p>

<p>शक्त्या‌अशक्त्या अथवा बुद्ध्या समृद्ध्या च यदात्मने 
।</p>
<p>अघं कुर्वन्ति हि यथा देशावस्थानुसारतः ॥ ११ ॥</p>
<p><br/></p>
</blockquote>


<p>बाळक वृद्ध आतुर जन । न करितां स्नान दोष नाहीं ॥ 
२२ ॥</p>
<p>पुत्र जन्मलिया देख । स्वगोत्रज जे सकळिक ।</p>
<p>त्यांसी जाण आवश्यक । बाधी सूतक दहा दिवस ॥ २३ ॥</p>
<p>तेंचि स्थळांतरीं पुत्रश्रवण । सूतका‌अंतीं झाल्या 
जाण ।</p>
<p>त्या सूतकाचें बंधन । न बाधी जाण सर्वथा ॥ २४ ॥</p>
<p>पूर्वदिनीं गोत्रज मरे । तें स्वगोत्रीं सूतक भरे 
।</p>
<p>येरे दिवशीं दुसरा जैं मरे । तैं सूतकें सूतक उतरे 
दोहींचेंही ॥ २५ ॥</p>
<p>जेणें घेतलें होय विख । त्यासी सर्पु लाविलिया देख 
।</p>
<p>तेणें विखें उतरे विख । तेवीं सूतकें सूतक निवारे 
॥ २६ ॥</p>
<p>जें बुद्धीपूर्वक केलें आपण । तें अवश्य भोगावें 
पापपुण्य ।</p>
<p>जें बुद्धीसी नाही विद्यमान । तें अहेतुकपणें बाधिना 
॥ २७ ॥</p>
<p>आपुलें जें अंतःकरण । त्यासी पवित्र करी निजज्ञान 
।</p>
<p>हे ’बुद्धीची शुद्धि’ जाण । विवेकसंपन्न वैराग्यें 
॥ २८ ॥</p>
<p>जो धनवंत अतिसंपन्न । त्यासी जुनें वस्त्र अपावन 
।</p>
<p>शिविलें दंडिलें तेंही जाण । नव्हे पावन समर्था 
॥ २९ ॥</p>
<p>तेंचि दुर्बळाप्रति जाण । अतिशयें परम पावन ।</p>
<p>हे वेदवाद अतिगहन । स्मृतिकारीं जाण प्रकाशिले 
॥ १३० ॥</p>
<p>समर्थासी असाक्षी भोजन । तें जाणावें अशुद्धान्न 
।</p>
<p>दुर्बळासी एकल्या अशन । परम पावन श्रुत्यर्थें 
॥ ३१ ॥</p>
<p>स्वयें न करितां पंचयज्ञ । भोजन तें पापभक्षण ।</p>
<p>सकळ सुकृतासी नागवण । जैं पराङ्मुेखपण अतिथीसी 
॥ ३२ ॥</p>
<p>स्वग्रामीं सर्वही स्वाचार । ग्रामांतरीं अर्थ 
आचार ।</p>
<p>पुरीं पट्टणीं पादमात्र । मार्गीं कर्मादर संगानुसारें 
॥ ३३ ॥</p>
<p>विचारोनि देशावस्था । हे धर्ममर्यादा तत्त्वतां 
।</p>
<p>याहूनि अन्यथा करितां । दोष सर्वथा कर्त्यासी ॥ 
३४ ॥</p>
<p>पाटव्य असतां स्वदेहासी । कर्म न करी तो महादोषी 
।</p>
<p>रोगें व्यापिल्या शरीरासी । कर्मकर्त्यासी अतिदोष 
॥ ३५ ॥</p>
<p>पूर्वीं द्रव्याद्रव्यशुद्धी । सांगितली यथाविधी 
।</p>
<p>तेचि मागुतेनि प्रतिपादी । धर्मशास्त्रसिद्धी 
वेदोक्त ॥ ३६ ॥</p>
<blockquote>
<p><br/></p>

<p>धान्यदार्वस्थितन्तूनां रसतैजसचर्मणाम्‌ ।</p>
<p>कालवाय्वग्निमृत्तोयैः पार्थिवानां युतायुतैः 
॥ १२ ॥</p>
<p><br/></p>
</blockquote>


<p>स्त्रुक्स्त्रुवादिकाष्ठभाजन । जलप्रक्षालनें 
शुद्धत्व ॥ ३७ ॥</p>
<p>व्याघ्रनख गजदंत । अपवित्र जंव स्नेहयुक्त ।</p>
<p>जेव्हा होती स्नेहतीत । अतिपूनीत ते काळीं ॥ ३८ ॥
</p>
<p>पट्टतंतु स्वयें पुनीतु । वायूनें शुद्ध ऊर्णातंतु 
।</p>
<p>वस्त्रतंतु जळा‌आंतु । होय पुनीतु प्रक्षाळिल्या 
॥ ३९ ॥</p>
<p>गोक्षीर पवित्र कांस्यमृत्पात्रीं । तेंचि अपवित्र 
ताम्रपात्रीं ।</p>
<p>ताम्र पवित्र आम्लेंकरीं । आम्ल लवणांतरीं पवित्र 
॥ १४० ॥</p>
<p>घृत पवित्र अग्निसंस्कारीं । अग्नि पवित्र ब्राह्मणमंत्रीं 
।</p>
<p>ब्राह्मण पवित्र स्वाचारीं । पवित्रता आचारीं वेदविधीं 
॥ ४१ ॥</p>
<p>वेद पवित्र गुरुमुखें । गुरु पवित्र निजात्मसुखें 
।</p>
<p>आत्मा पवित्र गुरुचरणोदकें । पवित्र उदकें द्विजचरणीं 
॥ ४२ ॥</p>
<p>पृथ्वी पवित्र जळसंस्कारीं । जळ पवित्र पृथ्वीवरी 
।</p>
<p>चर्म पवित्र तैलेंकरीं । तेल चर्मपात्रीं पवित्र 
॥ ४३ ॥</p>
<p>व्याघ्रादि जें मृगाजिन । इयें स्वभावें पवित्र 
जाण ।</p>
<p>अग्निसंस्कारें सुवर्ण । पवित्रपण स्वभावें ॥ ४४ 
॥</p>
<p>एवं इत्यादि परस्परीं । शुचित्व बोलिलें स्मृतिशास्त्रीं 
।</p>
<p>आतां मळलिप्त झालियावरी । त्यांचेही अवधारीं शुचित्व 
॥ ४५ ॥</p>
<blockquote>
<p><br/></p>

<p>अमेध्यलिप्तं यद्येन गन्धं लेपं व्यपोहति ।</p>
<p>भजते प्रकृतिं तस्य तच्छौचं तावदिष्यते ॥ १३ ॥</p>
<p><br/></p>
</blockquote>


<p>त्या गंधाचें निःशेष क्षालन । तेणें पवित्रपण तयासी 
॥ ४६ ॥</p>
<p>नाभीखालता ज्याच्या शरीरा । अमेध्यलेप लागल्या 
खरा ।</p>
<p>ते ठायींचा गंधु जाय पुरा । ऐसें धुतल्या त्या नरा 
शुचित्व लाभे ॥ ४७ ॥</p>
<p>नाभीवरतें अमेध्यलेपन । अवचटें झालिया जाण ।</p>
<p>तैं करावें मृत्तिकास्नान । तेणें पावन तो पुरुष 
॥ ४८ ॥</p>
<p>मळ धुतल्या तत्काळ जाती । परी त्या गंधाची होय निवृत्ती 
।</p>
<p>प्रकृति पावे जैं निजस्थिती । ’मळनिष्कृति’ त्या 
नांव ॥ ४९ ॥</p>
<p>बाह्य पदार्थ निवृत्तिनिष्ठें । वेद बोलिला या 
खटापटें ।</p>
<p>आतां कर्त्याचें शुचित्व प्रकटे । ते ऐक गोमटे उपाय 
॥ १५० ॥</p>
<blockquote>
<p><br/></p>

<p>स्नानदानतपोऽवस्थावीर्यसंस्कारकर्मभिः ।</p>
<p>मत्स्मृत्या चात्मनः शौचं शुद्धः कर्माचरेद्‌द्विजः 
॥ १४ ॥</p>
<p><br/></p>
</blockquote>


<p>चौल तें कुमारावस्था जाण । ब्राह्मणपण उपनयनें 
॥ ५१ ॥</p>
<p>कर्मभूमिकेलागीं स्नान । द्रव्यशुद्धीलागीं कीजे 
दान ।</p>
<p>वैराग्यलागीं तप जाण । कर्माचरण जडत्वत्यागा ॥ 
५२ ॥</p>
<p>माझिया भजनीं दृढबुद्धि । त्या नांव जाण ’वीर्यशुद्धि’ 
।</p>
<p>माझेनि स्मरणें ’चित्तशुद्धि’ । जाण त्रिशुद्धि 
उद्धवा ॥ ५३ ॥</p>
<p>ऐस‌ऐेसिया विधीं । ब्राह्मण जे कां सुबुद्धी ।</p>
<p>सबाह्य पावावया शुद्धी । वेद उपपादी स्वकर्में 
॥ ५४ ॥</p>
<blockquote>
<p><br/></p>

<p>मंत्रस्य च परिज्ञानं कर्मशुद्धिर्मदर्पणम्‌ 
।</p>
<p>धर्मः संपद्यते षड्‌भिरधर्मस्तु विपर्ययः ॥ १५ 
॥</p>
<p><br/></p>
</blockquote>


<p>इयें कर्त्याचे शुद्धीकारणें । साही लक्षणें वेदु 
बोले ॥ ५५ ॥</p>
<p>देश-काळ-द्रव्यसंपन्नता । मंत्र-कर्म-निरुज कर्ता 
।</p>
<p>या साहींच्या शुद्धावस्था । स्वधर्मता फलोन्मुख 
॥ ५६ ॥</p>
<p>जें द्रव्य पावे दीनांचे आर्ता । कां माझिया निजभक्तां 
।</p>
<p>या नांव ’द्रव्यपवित्रता’ । जाण तत्त्वतां निश्चित 
॥ ५७ ॥</p>
<p>धर्मशास्त्रार्थें शुद्ध धन । कष्टें मिळवूनियां 
आपण ।</p>
<p>धनलोभीं ठेविल्या प्राण । अवघेंचि जाण अशुद्ध ॥ 
५८ ॥</p>
<p>या नांव ’द्रव्यशुद्धता’ । ऐक मंत्राची पवित्रता 
।</p>
<p>जेणें मंत्रें पाविजे मंत्रार्था । शुद्ध सर्वथा 
तो मंत्र ॥ ५९ ॥</p>
<p>जेथ केलिया मंत्रग्रहण । अंगीं चढता वाढे अभिमान 
।</p>
<p>कां जेथ जारण-मारण-उच्चाटण । तें मंत्र जाण अपवित्र 
॥ १६० ॥</p>
<p>या नांव ’मंत्रशुद्धि’ जाण । ऐक कर्माचें लक्षण 
।</p>
<p>जेणें कर्में तुटे कर्मबंधन । तें कर्माचरण अतिशुद्ध 
॥ ६१ ॥</p>
<p>स्वयें करितां कर्माचरण । जेणें खवळें देहाभिमान 
।</p>
<p>कर्त्यासी लागे दृढ बंधन । तें कर्म जाण अपवित्र 
॥ ६२ ॥</p>
<p>जेणें कर्में होय कर्माचा निरास । तें शुद्ध कर्म 
सावकाश ।</p>
<p>जेथ समबुद्धि सदा अविनाश । तो ’पुण्यदेश’ उद्धवा 
॥ ६३ ॥</p>
<p>जरी सुक्षेत्रीं केला वास । आणि पराचे देखे गुणदोष 
।</p>
<p>तो देश जाणावा तामस । अचुक नाश कर्त्यासी ॥ ६४ ॥</p>
<p>अन्य क्षेत्रीं देखिल्या दोष । त्याचा सुक्षेत्रीं 
होय नाश ।</p>
<p>सुक्षेत्रीं देखिल्या दोष । तो न सोडी जीवास कल्पांतीं 
॥ ६५ ॥</p>
<p>जेथ उपजे साम्यशीळ । तो देश जाणावा निर्मळ ।</p>
<p>चित्त सुप्रसन्न जे वेळ । तो ’पुण्यकाळ’ साधकां 
॥ ६६ ॥</p>
<p>स्वभावें शुद्ध ब्राह्ममुहूर्त । तेथही क्षोभल्या 
चित्त ।</p>
<p>तोही काळ अपुनीत । जाण निश्चित वेदार्थ ॥ ६७ ॥</p>
<p>येथ जो कां कर्मकर्ता । त्याची गेलिया कर्म‌अतहंता 
।</p>
<p>पुढें कर्म चाले स्वभावतां । हे ’पवित्रता कर्त्याची’ 
॥ ६८ ॥</p>
<p>येथ जो म्हणे ’ अहं कर्ता ’ । तो पावे अतिबद्धता ।
</p>
<p>हे कर्त्याची अपवित्रता । देह‌अरहंता अभिमानें 
॥ ६९ ॥</p>
<p>धर्मधर्माचे साही प्रकार । हें वेदार्थाचें तत्त्वसार 
।</p>
<p>येही धर्मीं मुक्त होय नर । अधर्मीं अपवित्र अतिबद्ध 
॥ १७० ॥</p>
<p>गुणदोषांचें लक्षण । सांगतां अतिगहन ।</p>
<p>येथ गुंतले सज्ञान । अतिविचक्षण पंडित ॥ ७१ ॥</p>
<blockquote>
<p><br/></p>

<p>क्कचिद्गु&quot;णोऽपि दोषः स्याद्दोषोऽपि विधिना 
गुणः ।</p>
<p>गुणदोषार्थनियमस्तद्‌भिदामेव बाधते ॥ १६ ॥</p>
<p><br/></p>
</blockquote>


<p>एवं कर्मचि कर्मासी जाण । दोष दारुण उपजवी ॥ ७२ ॥
</p>
<p>कर्मीं मुख्यत्वें गा आचमन । हें कर्मशुद्धीचें 
निजकारण ।</p>
<p>तेंचि दक्षिणाभिमुखें केल्या जाण । दोष दारुण उपजवी 
॥ ७३ ॥</p>
<p>कानींची जेणें जाय तिडिक । तेंचि मुखीं घालितां 
देख ।</p>
<p>होय अत्यंत बाधक । प्राणांतिक अतिबाधा ॥ ७४ ॥</p>
<p>आचमनीं माषमात्र जीवन । घेतल्या हो‌ईजे पावन ।</p>
<p>तेंचि अधिक घेतां जाण । सुरापानसम दोष ॥ ७५ ॥</p>
<p>फणस खातां लागे गोड । तें जैं अधिक खाय तोंड ।</p>
<p>तैं शूळ उठे प्रचंड । फुटे ब्रह्मांड अतिव्यथा ॥ 
७६ ॥</p>
<p>सूर्यपूजनीं पुण्य घडे । तेथ जैं बेलपत्र चढे ।</p>
<p>तैं पुण्य राहे मागिलीकडे । दोष रोकडे पूजकां ॥ ७७ 
॥</p>
<p>ऐसा कर्मीं कर्मविन्यास । गुण तोचि करी दोष ।</p>
<p>कोठें दोषांचाही विलास । पुण्य बहुवस उपजवी ॥ ७८ 
॥</p>
<p>चोराकुलितमार्गीं जाण । ब्राह्मण करितां प्रातःस्नान 
।</p>
<p>तो नेतां कर्म त्यागून । दोषचि परी गुण गंभीर होय 
॥ ७९ ॥</p>
<p>सर्पगरळेचें जीवन । ब्राह्मणें करितां प्राशन ।
</p>
<p>तें पात्र घेतां हिरोन । दोषचि परी गुण गंभीर होय 
॥ १८० ॥</p>
<p>गृहस्थासी अग्निहोत्र गुण । तोचि संन्याशासी अवगुण 
।</p>
<p>ब्राह्मणीं विहीत वेदमंत्रपठण । शूद्रासी जाण तो 
दोष ॥ ८१ ॥</p>
<p>विषयनिवृत्तीलागीं सुगम । गुणदोषांचा केला नेम 
।</p>
<p>हें नेणोनि वेदाचें वर्म । विषयभ्रम भ्रांतासी 
॥ ८२ ॥</p>
<p>जंव भ्रांति तंव कर्मप्रवृत्ती । तेथ गुणदोषांची 
थोर ख्याती ।</p>
<p>जेवीं कां खद्योत लखलखिती । आंधारे रातीं सतेज ॥ 
८३ ॥</p>
<p>तेवीं गुणदोषांमाजीं जाण । अवश्य अंगी आदळे पतन 
।</p>
<p>तेचि अर्थींचें निरूपण । स्वयें श्रीकृष्ण सांगत 
॥ ८४ ॥</p>
<blockquote>
<p><br/></p>

<p>समानकर्माचरणं पतितानां न पातकम्‌ ।</p>
<p>औत्पत्तिको गुणः सङ्गो न शयानः पतत्यधः ॥ १७ ॥</p>
<p><br/></p>
</blockquote>


<p>त्यांसी मद्यपानादिदोषीं जाण । नाहीं पतन पतितांसी 
॥ ८५ ॥</p>
<p>जें नीळीमाजीं काळें केलें । त्यासी काय बाधावें 
काजळें ।</p>
<p>कां अंधारासी मसीं मखिलें । तेणें काय मळलें तयाचें 
॥ ८६ ॥</p>
<p>जो स्वभावें जन्मला चांडाळ । त्यासी कोणाचा बाधी 
विटाळ ।</p>
<p>हो कां काळें करवें काजळ । ऐसें नाहीं बळ कीटासी 
॥ ८७ ॥</p>
<p>निर्जीवा दीधलें विख । तेणें कोणासी द्यावें दुःख 
।</p>
<p>तेवीं पतितासी पातक । नव्हे बाधक सर्वथा ॥ ८८ ॥</p>
<p>जो केवळ खालें निजेला । त्यासी पडण्याचा भेवो गेला 
।</p>
<p>तेवीं देहाभिमाना जो आला । तो नीचाचा झाला अतिनीच 
॥ ८९ ॥</p>
<p>रजतमादि गुणसंगीं । जो लोलंगत विषयांलागीं ।</p>
<p>त्यासी तिळगुळादि कामभोगीं । नव्हे नवी आंगीं देहबुद्धी 
॥ १९० ॥</p>
<p>जो कनकबीजें भुलला । तो गाये नाचे हरिखेला ।</p>
<p>परी संचितार्थ चोरीं नेला । हा नेणेचि आपुला निजस्वार्थ 
॥ ९१ ॥</p>
<p>तेवीं देहाभिमानें उन्मत्त । अतिकामें कामासक्त 
।</p>
<p>तो नेणे बुडाला निजस्वार्थ । आपुला अपघात देखेना 
॥ ९२ ॥</p>
<p>ज्यासी चढला विखाचा बासटा । त्यासी पाजावी सूकरविष्ठा 
।</p>
<p>तेवीं अतिकामी पापिष्ठा । म्यां स्वदारानिष्ठा 
नेमिली ॥ ९३ ॥</p>
<p>ज्यासी विख चढलें गहन । त्यासी सूकरविष्ठेचें पान 
।</p>
<p>हें ते काळींचें विधान । स्वयें सज्ञान बोलती ॥ ९४ 
॥</p>
<p>तेवीं जेथवरी स्त्रीपुरुषव्यक्ती । तेथवरी स्वेच्छा 
कामासक्ती ।</p>
<p>त्याची करावया निवृत्ति । स्वदारास्थिति नेमिली 
वेदें ॥ ९५ ॥</p>
<p>वेदें निरोप दिधला आपण । तैं दिवारातीं दारागमन 
।</p>
<p>हेंही वेदें नेमिलें जाण । स्वदारागमन ऋतुकाळीं 
॥ ९६ ॥</p>
<p>तेथ जन्मलिया पुत्रासी । ’आत्मा वै पुत्रनामाऽसी’ 
।</p>
<p>येणें वेदवचनें पुरुषासी । स्त्रीकामासी निवर्तवी 
॥ ९७ ॥</p>
<p>निःशेष विष उतरल्यावरी । तो सूकरविष्ठा हातीं न 
धरीं ।</p>
<p>तेवीं विरक्ति उपजल्या अंतरीं । स्वदारा दूरी त्यागिती 
॥ ९८ ॥</p>
<p>यापरी विषयनिवृत्ती । माझ्या वेदाची वेदोक्ती ।
</p>
<p>दावूनि गुणदोषांची उक्ती । विषयासक्ती सांडावी 
॥ ९९ ॥</p>
<blockquote>
<p><br/></p>

<p>यतो यतो निवर्तेत विमुच्येत ततस्ततः ।</p>
<p>एष धर्मो नृणां क्षेमः शोकमोहभयापहः ॥ १८ ॥</p>
<p><br/></p>
</blockquote>


<p>यालागीं गुणदोष दावित । विषयत्यागार्थ उपावो ॥ 
२०० ॥</p>
<p>एका‌एकीं सकळ विषयांसी । त्याग न करवे प्राण्यासी 
।</p>
<p>यालागीं निषेधें निंदूनि त्यांसी । शनैःशनैः विषयांसी 
त्यागावी ॥ १ ॥</p>
<p>जों जों विषयांची निवृत्ती । तों तों निजसुखाची 
प्राप्ती ।</p>
<p>पूर्ण बाणल्या विरक्ती । साधक होती मद्रूप ॥ २ ॥</p>
<p>मद्रूपतेचिये प्राप्तीं । अडवी असे विषयासक्ती 
।</p>
<p>ते झालिया विषयनिवृत्ती । साधक होती मद्रूप ॥ ३ ॥
</p>
<p>जेथ माझिया स्वरूपाची प्राप्ती । तेथ निःशेष निमे 
अहंकृती ।</p>
<p>तेव्हा शोकमोहाची होय शांती । जाय निश्चितीं अविद्या 
॥ ४ ॥</p>
<p>अविद्यानाशासवें जाण । नाशती जन्मभाव दारुण ।</p>
<p>तेव्हां मरणासीच ये मरण । हारपे जीवपण जीवाचें ॥ 
५ ॥</p>
<p>अविद्या निमाल्या जीवेंसीं । ठावो नाहीं भवभयासी 
।</p>
<p>जेवीं सबळबळें अंधारेंसीं । नुरेचि निशी दिनोदयीं 
॥ ६ ॥</p>
<p>जेवीं कां मृगजळाचा पूर । न साहे दृष्टीचा निर्धार 
।</p>
<p>तेवीं भवभयेंसीं संसार । झाला साचार वा‌उगा ॥ ७ ॥
</p>
<p>प्राणी पावावया कल्याण । हे वेदोक्त स्वधर्माचरण 
।</p>
<p>विषयत्यागालागीं जाण । केलें निरूपण गुणदोषां ॥ 
८ ॥</p>
<p>जे साच वेदार्थातें नेणती । ते वेदा प्रवृत्तिपर 
म्हणती ।</p>
<p>परी वेदें द्योतिली विरक्ती । विषयासक्तिच्छेदक 
॥ ९ ॥</p>
<p>वेदोक्त स्वधर्मस्तिथीं । होय विषयांची विरक्ती 
।</p>
<p>प्राणी निजमोक्ष पावती । हे वेदोक्ती पैं माझी ॥ 
२१० ॥</p>
<p>हे सांडोनियां वेदस्थिती । केवळ विषयांची आसक्ति 
।</p>
<p>प्राणी अतिदुःख पावती । ऐक तुजप्रती सांगेन ॥ ११ 
॥</p>
<p>प्रवृत्ति तितुकी अनर्थहेतु । येचि अर्थींचा वृत्तांतु 
।</p>
<p>चौं श्लोकीं श्रीभगवंतु । असे सांगतु उद्धवा ॥ १२ 
॥</p>
<blockquote>
<p><br/></p>

<p>विषयेषु गुणाध्यासात्पुंसः सङ्गस्ततो भवेत्‌ 
।</p>
<p>सङ्गात्तत्र भवेत्कामः कामादेव कलिर्नृणाम्‌ 
॥ १९ ॥</p>
<p>कलेर्दुर्विषहः क्रोधस्तमस्तमनुवर्तते ।</p>
<p>तमसा ग्रस्यते पुंसश्चेतना व्यापिनी द्रुतम्‌ 
॥ २० ॥</p>
<p><br/></p>
</blockquote>


<p>त्यासी विषयासक्ती जाण । अतिगहन उल्हासे ॥ १३ ॥</p>
<p>विषयासक्तीचा संभ्रम । तेणें निर्लज्ज खवळे काम 
।</p>
<p>कामास्तव अतिविषम । सोशी दुर्गम उपाय ॥ १४ ॥</p>
<p>विषयकामार्थ जे उपाय । त्यासी प्रतिपदीं अपाय ।
</p>
<p>जेव्हां विषयकामसिद्धी न होय । तेव्हा महाकलह विवादु 
॥ १५ ॥</p>
<p>जेथ अतिजल्पाचा विवाद । तेथ खटाटोपेंसीं सन्नद्ध 
।</p>
<p>खवळला उठी क्रोध । अतिविरुद्ध दुर्धर ॥ १६ ॥</p>
<p>क्रोध खवळल्या दारुण । बुद्धीचें तत्काळ नासे ज्ञान 
।</p>
<p>तेव्हां विवेकाचें प्राशन । करी जाण महामोह ॥ १७ 
॥</p>
<p>विवेकाचें लोपल्या भान । स्तब्ध चेतना होय जाण ।
</p>
<p>तेव्हां कार्याकार्य‌आाठवण हेंही स्मरण बुडालें 
॥ १८ ॥</p>
<blockquote>
<p><br/></p>

<p>तया विरहितः साधो जन्तुः शून्याय कल्पते ।</p>
<p>ततोऽस्य स्वार्थविभ्रंशो मूर्च्छितस्य मृतस्य 
च ॥ २१ ॥</p>
<p><br/></p>
</blockquote>


<p>न कळे सन्मार्गपंथ । आत्मघात पदोपदीं ॥ १९ ॥</p>
<p>केवळ जड मूढ हो‍ऊनी । जेवीं कां मूर्च्छित प्राणी 
।</p>
<p>तैसेपरी स्तब्ध हो‍ऊनी । अज्ञानपणीं श्रमला ॥ २२० 
॥</p>
<p>यापरी जीत ना मेला । जड मूढ हो‍ऊनी ठेला ।</p>
<p>थित्या निजस्वार्था मुकला । अंगीं वाजला अनर्थु 
॥ २१ ॥</p>
<blockquote>
<p><br/></p>

<p>विषयाभिनिवेशेन नात्मानं वेद नापरम्‌ ।</p>
<p>वृक्षजीविकया जीवन्‌ व्यर्थं भस्त्रेव यः श्वसन 
॥ २२ ॥</p>
<p><br/></p>
</blockquote>


<p>तेव्हा एकीहि स्फुरेना स्फूर्ती । मी कोण हें चित्तीं 
स्फुरेना ॥ २२ ॥</p>
<p>ऐसा भ्रमें भुलला प्राणी । जैसा उन्मत्त मदिरापानी 
।</p>
<p>त्यासी स्मरणाची विस्मरणी । भ्रमिस्त मनीं पडिला 
॥ २३ ॥</p>
<p>कां विषमसंधीज्वरु । तेणें ज्वरें हुंबरे थोरु 
।</p>
<p>त्यासी नावडे आपपरु । वृथा विकारु बडबड करी ॥ २४ 
॥</p>
<p>फाटां फुटलियावरी । भलतेंचि स्मरण करी ।</p>
<p>तया नाठवे कांहीं ते परी । प्राणी अघोरीं पडले जाण 
॥ २५ ॥</p>
<p>कां झालिया भूतसंचार । प्राणी हुंबरें हुंहुंकार 
।</p>
<p>पडिला चित्तासी विसर । म्हणे मी कुकर म्हणोनि भुंके 
॥ २६ ॥</p>
<p>ऐसें जीविके नेणोनि प्राणी । घाबरे जैसा स्वप्नीं 
।</p>
<p>म्हणे मी पडलों रणीं । ऐसे प्राणी स्वप्नीं भुलले 
॥ २७ ॥</p>
<p>तैशी भुली लटकी भुलवणी । काममोहें व्यापिले प्राणी 
।</p>
<p>जडमूढपण ठाकूनी । अंतःकरणीं वेडावले ॥ २८ ॥</p>
<p>मुक्यानाकीं भरे मुरकुट । तें फेंफें बें बें करी 
निकृष्ट ।</p>
<p>न कळे रडे करी हाहाट । ते खटपट वा‌उगी ॥ २९ ॥</p>
<p>तैसे दुःखबळें प्राणी । परी न कळे उंच करणी ।</p>
<p>पडिले मोहमदें भुलोनी । मुकपणीं बेंबात ॥ २३० ॥</p>
<p>अहंकृतीचा उभारा । शरीरीं भरलासे वारा ।</p>
<p>तो हो‍ऊनि बाधक नरा । पडले आडद्वारा अंधकूपीं ॥ ३१ 
॥</p>
<p>कां तेलियाचा ढोर पाहीं । डोळां झांपडी स्वदेहीं 
।</p>
<p>अवघा वेळ चाले परी पाहीं । पंथ कांहीं न ठकेचि ॥ ३२ 
॥</p>
<p>भवंता फिरे लागवेगीं । परी पाहतां न लगे आगी ।</p>
<p>घाणियाचि भोंवतें वेगीं । भोवंडी अंगीं जिराली 
॥ ३३ ॥</p>
<p>तैसे विषय भवंडित भवु । परी नकळेचि विधिमावु ।</p>
<p>जैसा सर्प भ्रमला लागे धांवूं । तैसे विषय आघवे धावंति 
॥ ३४ ॥</p>
<p>अंवसेचें काळे गडद । तैसा जड मूढ झाला स्तब्द ।</p>
<p>स्फुरेना आप पर हा बोध । जगदांध्य वोढवलें ॥ ३५ ॥
</p>
<p>जेंवी लोहकाराची भाती । तेवीं वृथा श्वासोच्छ्‌वास 
होती ।</p>
<p>वृक्षाची जैसी तटस्थ स्थिती । यापरी जीती जीत ना 
मेलीं ॥ ३६ ॥</p>
<p>सकामासी स्वर्गप्राप्ती । म्हणसी बोलिली असे वेदोक्ती 
।</p>
<p>तेही प्रलोभाची वदंती । ऐक तुजप्रतीं सांगेन ॥ ३७ 
॥</p>
<blockquote>
<p><br/></p>

<p>फलश्रुतिरियं नृणां न श्रेयो रोचनं परम्‌ ।</p>
<p>श्रेयो विवक्षया प्रोक्तं यथा भैषज्यरोचनम्‌ ॥ 
२३ ॥</p>
<p><br/></p>
</blockquote>


<p>त्यांसी दावूनियां फलश्रुती । स्वकर्मप्रवृत्तीं 
लाविले ॥ ३८ ॥</p>
<p>सकाम अथवा निष्काम । कर्मक्रिया दोंहीची सम ।</p>
<p>येथ वासनाचि विषम । सकामनिष्कामफलहेतू ॥ ३९ ॥</p>
<p>जेवीं कां स्वातीचें जळ । शिंपीमाजीं होय मुक्ताफळ 
।</p>
<p>तेंचि सेवी जैं महाव्याळ । तैं हळाहळ हो‍ऊनि ठाके 
॥ २४० ॥</p>
<p>तेवीं आपुली जे कां कल्पना । निष्कामें आणी मुक्तपणा 
।</p>
<p>तेचि सकामत्वें जाणा । द्रुढबंधना उपजवी ॥ ४१ ॥</p>
<p>वेदु बोलिला जें स्वर्गफल । तें मुख्यत्वें नव्हे 
केवळ ।</p>
<p>जेवीं भेषज घ्यावया बाळ । दे‌ऊनि गूळ चाळविजे ॥ ४२ 
॥</p>
<p>ओखद घेतलियापाठीं । क्षयरोगाची होय तुटी ।</p>
<p>परी बाळ हातींचा गूळ चाटी । ते नव्हे फळदृष्टी भेषजीं 
॥ ४३ ॥</p>
<p>तेवीं वेदाचे मनोगतीं । स्वर्गफळाची अभिव्यक्ती 
।</p>
<p>मूर्खासी द्यावया मुक्ती । स्वधर्मस्थिती लावितु 
॥ ४४ ॥</p>
<p>म्हणसी कर्मवादि जे नर । वेद सांगती प्रवृत्तिपर 
।</p>
<p>तो वेदार्थ निर्वत्तितत्पर । केवीं साचार मानावा 
॥ ४५ ॥</p>
<p>श्रुत्यर्थ जैं प्रवृत्ति धरी । तैं वेदु झाला अनर्थकारी 
।</p>
<p>ते प्रवृत्ति दूषूनि श्रीहरी । दावी निवृत्तिवरी 
वेदार्थ ॥ ४६ ॥</p>
<blockquote>
<p><br/></p>

<p>उत्पत्त्यैव हि कामेषु प्राणेषु स्वजनेषु च ।</p>
<p>आसक्तमनसो मर्त्या आत्मनोऽनर्थहेतुषु ॥ २४ ॥</p>
<p>न तानविदुषः स्वार्थं भ्राम्यतो वृजिनाध्वनि ।
</p>
<p>कथं युञ्ज्यात्पुनस्तेषु तांस्तमो विशतो बुधः 
॥ २५ ॥</p>
<p><br/></p>
</blockquote>


<p>देहात्मवादें विषयांसी । जीवेंप्राणेंसीं लोलुप 
॥ ४७ ॥</p>
<p>विषयकामाच्या आसक्तीं । स्त्रीपुत्रांची गोडी 
चित्तीं ।</p>
<p>स्वजनधनांची अतिप्रीती । स्वभावस्थिती अनिवार 
॥ ४८ ॥</p>
<p>जेणें जा‌इजे अधोगती । ऐशी जे कां कामासक्ती ।</p>
<p>ते प्राण्यासी सहजगती । विषयासक्ती स्वभावें ॥ 
४९ ॥</p>
<p>तेचि विषयांची प्रवृत्ती । वेद बोले जैं विध्युक्ती 
।</p>
<p>तैं सर्वांचा स्वार्थघाती । झाला अनर्थीं वेदवादु 
॥ २५० ॥</p>
<p>मरतया तरटमारु केला । बुडत्याचे डोयीं दगड दीधला 
।</p>
<p>आंधळा अंधकूपीं घातला । तैसा वेदु झाला अनर्थीं 
॥ ५१ ॥</p>
<p>वेदु जैं विषयीं गोंवी । तैं प्राण्यातें कोण उगवी 
।</p>
<p>राजा सर्वस्वें नागवी । तैं कोण सोडवी दीनतें ॥ ५२ 
॥</p>
<p>नेणोनि वेदींचा मथितार्थु । स्वयें जो कां विषयासक्तु 
।</p>
<p>तो मानी प्रवृत्तिपर श्रुत्यर्थु अनर्थहेतु बालिशां 
॥ ५३ ॥</p>
<p>पुत्र पित्यास पुसे जाण । ग्रहणीं जेवूं परमान्न 
।</p>
<p>येरू म्हणे सुटल्या ग्रहण । उष्ण भोजन स्वगृहीं 
करूं ॥ ५४ ॥</p>
<p>तैशी माझ्या वेदाची उक्ती । निषेधमुखें दावी प्रवृत्ती 
।</p>
<p>येणें वेदाच्या मनोगतीं । विषयनिवृत्ती मुख्यत्वें 
॥ ५५ ॥</p>
<p>विषयीं बुडते जे जन । त्यांचें करावया उद्धरण ।</p>
<p>माझा वेदवादु जाण । सकामपण त्या नाहीं ॥ ५६ ॥</p>
<p>कोणी एक मंदबुद्धी । केवळ विषयांध त्रिशुद्धी ।
</p>
<p>ते सकाम जल्पती वेदविधी । त्यांची कुबुद्धी हरि 
सांगे ॥ ५७ ॥</p>
<blockquote>
<p><br/></p>

<p>एवं व्यवसितं केचिदविज्ञाय कुवुद्धयः ।</p>
<p>फलश्रुतिं कुसुमितां न वेदज्ञा वदन्ति हि ॥ २६ ॥
</p>
<p><br/></p>
</blockquote>


<p>यालागीं वेद बोले फलश्रुती । स्वधर्मप्रवृत्तीलागुनी 
॥ ५८ ॥</p>
<p>सैंधव सागरा भेटूं जातां । जेवीं कां हारपे सैंधवता 
।</p>
<p>तेवीं स्वधर्मीं प्रवर्ततां । सकामता उरेना ॥ ५९ 
॥</p>
<p>जैशी दों दिव्यांची वाती । एकवट केलिया ज्योती ।
</p>
<p>तेथ न दिसे भेदगती । पाहतां ज्योती एकचि ॥ २६० ॥</p>
<p>जेवीं अग्नीं कापुर मिळतां । तो अग्नीचि होय तत्त्वतां 
।</p>
<p>तेवीं स्वधर्मकर्मीं प्रवर्ततां । कर्मीं निष्कर्मता 
स्वयें प्रकटे ॥ ६१ ॥</p>
<p>कर्माकर्मांची वेळुजाळीं । ते स्वधर्माचे कांचणिमेळीं 
।</p>
<p>पडे नित्तशुद्धीची इंगळी । ते करी होळी कर्माकर्मांची 
॥ ६२ ॥</p>
<p>सकामता करितां कर्म । स्वधर्म नाशी फळकाम ।</p>
<p>तेव्हां सकाम आणि निष्काम । दोंहींचें भस्म स्वधर्म 
करी ॥ ६३ ॥</p>
<p>जेवीं दों काष्ठांच्या घसणी । माजीं प्रकटे जो कां 
वन्ही ।</p>
<p>तो दोंहीतेंही जाळूनी । स्वतेजपणीं प्रकाशे ॥ ६४ 
॥</p>
<p>तेवीं माझा वेदवादु । स्वकर्में छेदी कर्मबाधु 
।</p>
<p>हें नेणोनि जे विषयांधु । जडल्या सुबद्धु फळशो ॥ 
६५ ॥</p>
<p>वेदें प्रवृत्तिरोचनेकारणें । स्वर्गाचि नाना 
फलें बोलणें ।</p>
<p>त्यांलागीं ज्याचें बैसे धरणें । तेणें नागवणें 
निजस्वार्थां ॥ ६६ ॥</p>
<p>कष्टोनि शेतीं पेरिले चणे । त्यांची उपडोनि भाजी 
करणें ।</p>
<p>तो लाभ कीं तेणें नाडणें । तैसें फळ भोगणें सकार्मीं 
॥ ६७ ॥</p>
<p>वोलीं जोंधळियाचीं करबाडें । खातां अत्यंत लागतीं 
गोडें ।</p>
<p>त्यालागीं शेत जैं उपडे । तैं लाभु कीं नाडे निजस्वार्था 
॥ ६८ ॥</p>
<p>तैशी सकामकामना‌उन्मत्तें । जें फळीं फळाशालोलिंगतें 
।</p>
<p>ते नाडलीं स्वधर्मलाभातें । ऐक तूतें सांगेन ॥ ६९ 
॥</p>
<p>शेतीं पेरावया आणिले चणे । त्यांचे आदरें करी जो 
फुटाणे ।</p>
<p>तो शाहणा कीं मूर्ख म्हणणें । तैसें फळ भोगणें सकामीं 
॥ २७० ॥</p>
<p>घोडा विकोनि पलाण घेणें । लोणी दे‌ऊनि ताक मागणें 
।</p>
<p>भात सांडूनि वेळण पिणें । तैसें फळ भोगणें सकामीं 
॥ ७१ ॥</p>
<p>ऐसे सकाम अतिदुर्बुद्धी । जे नाडले स्वधर्मसिद्धी 
।</p>
<p>यालागीं देवो म्हणे ’कुबुद्धी’ । ते कुबुद्धीची 
विधी हरि सांगे ॥ ७२ ॥</p>
<blockquote>
<p><br/></p>

<p>कामिनः कृपणा लुब्धाः पुष्पेषु फलबुद्धयः ।</p>
<p>अग्निमुग्धा धूमतान्ता स्वं लोकं न विदन्ति ते 
॥ २७ ॥</p>
<p><br/></p>
</blockquote>


<p>काचेच्छा तो सदा दीन । ’कृपणपण’ या हेतू ॥ ७३ ॥</p>
<p>जळीं बक धरोनि ध्यान । जेवीं कां टपत राहे मीन ।</p>
<p>तेवीं सकामा अनुष्ठान । लुब्धोनि जाण कामासी ॥ ७४ 
॥</p>
<p>जावया परपुरुषापासीं । लवोठवो दावी निजपतीसी ।</p>
<p>तेवीं काम धरोनि मानसीं । स्वधर्मकर्मासी आचरे 
॥ ७५ ॥</p>
<p>जेवीं कां अज्ञान बाळ । फूल तेंचि म्हणे फळ ।</p>
<p>तेवीं स्वर्गभोग केवळ । मानी अढळ मूर्खत्वें ॥ ७६ 
॥</p>
<p>त्याही स्वर्गभोगासी पाहें । कर्मवैकल्य होय कीं 
नोहे ।</p>
<p>हाही संदेह वर्तताहे । तेणेंही होय अतिदीन ॥ ७७ ॥
</p>
<p>सकाम तो सदा दीन । दीनत्वें अतिकृपण ।</p>
<p>कृपणत्वें स्लोभपण । लोभास्तव ज्ञान महामोह ग्रासी 
॥ ७८ ॥</p>
<p>मोहाचें खवळल्या भान । सविवेक ग्रासी ज्ञान ।</p>
<p>तेव्हां बुद्धीमाजीं तमोगुण । सबाह्य परिपूर्ण 
उल्हासे ॥ ७९ ॥</p>
<p>तमें कोंदाटल्या वृत्ती । धूमांकित होय स्थिती 
।</p>
<p>जेवीं कां आंधळ्याचा सांगती । अंधारे रातीं आडवीं 
चुके ॥ २८० ॥</p>
<p>त्या आंधळ्याची जैशी स्थिती । तैशी सकामाची गती 
।</p>
<p>चुकला विवेकाचा सांगती । आंधळी वृत्ती अतिमुग्ध 
॥ ८१ ॥</p>
<p>जैसें कां अज्ञान बाळ । तैसा मुग्ध होय केवळ ।</p>
<p>कोण कर्म काय तें फळ । नेणे विवळ मुग्धत्वें ॥ ८२ 
॥</p>
<p>माझी कोणे लोकीं स्थिती । पुढें कोण आपुली गती ।</p>
<p>हें कांहींच न स्मरे चित्तीं । धूम्रवृत्ती देहांतु 
॥ ८३ ॥</p>
<blockquote>
<p><br/></p>

<p>न ते मामङ्ग जानन्ति हृदिस्थं य इदं यतः ।</p>
<p>उक्थशस्त्रा ह्यसुतृपो यथा नीहारचक्षुषः ॥ २८ ॥
</p>
<p><br/></p>
</blockquote>


<p>तीं वेदाचीं गुह्य निरूपणें । तुजकारणें म्यां 
निरूपिलीं ॥ ८४ ॥</p>
<p>परिसोनि वेदाचे विभाग । उद्धव सुखावला चांग ।</p>
<p>तेणें संतोषें श्रीरंग । संबोखोनि ’अंग’ उद्धवासी 
म्हणे ॥ ८५ ॥</p>
<p>जो मी हृदयामाजिले वस्ती । परमात्मा निकटवर्ती 
।</p>
<p>त्या मातें सकाम निणती । कामासक्तीं नाडले ॥ ८६ ॥
</p>
<p>तो मी हृदयामाजीं असें । हें एकादेशित्व मज नसे ।
</p>
<p>जगदाकारें मीचि भासें । जेवीं कल्लोळविलासें सागरु 
॥ ८७ ॥</p>
<p>अलंकार झालेपणें । जेवीं असे निखळ सोनें ।</p>
<p>तेवीं जगदाकारें म्यां श्रीकृष्णें । परिपूर्ण 
असणें पूर्णत्वें ॥ ८८ ॥</p>
<p>नाम रूप वर्ण विविध । माझेन प्रकाशें जगदुद्बो ध 
।</p>
<p>परी नामरूपजातिभेद । मजसी संबंध असेना ॥ ८९ ॥</p>
<p>आकाश जळीं बुडालें दिसे । परी तें न माखे जळरसें 
।</p>
<p>तेवीं मी जगदाकारें असें । जगदादि दोषें अलिप्त 
॥ २९० ॥</p>
<p>ऐसा मी विश्वात्मा विश्वंभरु । विश्वमूर्ति विश्वेश्वरु 
।</p>
<p>त्या मज नेणती अज्ञान नरु । जे कां शिश्नोदरुपोषक 
॥ ९१ ॥</p>
<p>ज्यासी आंधारें दाटे गाढें । कां महाकुहरीं जो सांपडे 
।</p>
<p>तो कांहीं न देखे पुढें । अवचिता पडे महागर्तीं ॥ 
९२ ॥</p>
<p>तेवीं अतिमोहममताभ्रांतें । अज्ञाननिद्रा सबाह्य 
व्याप्तें ।</p>
<p>जवळिल्या न देखोनि मातें । पडिले महागर्ते तमामाजीं 
॥ ९३ ॥</p>
<p>न कळोनि माझ्या वेदार्थातें । केवळ जीं कां कामासक्तें 
।</p>
<p>तीं पावलीं अधःपातातें । जवलिल्या मातें नेणोनि 
॥ ९४ ॥</p>
<p>तो मी जवळी कैसा म्हणसी । तरी सर्वांच्या हृदयदेशीं 
।</p>
<p>वसतसें अहर्निशीं । चेतनेसी चेतविता ॥ ९५ ॥</p>
<p>त्या माझें वेदार्थमत । नेणतीचि कामासक्त ।</p>
<p>तेचिविखीं श्रीकृष्णनाथ । विशदार्थ स्वयें सांगे 
॥ ९६ ॥</p>
<blockquote>
<p><br/></p>

<p>ते मे मतमविज्ञाय परोक्षं विषयात्मकाः ।</p>
<p>हिंसायां यदि रागः स्याद्यज्ञ एव न चोदना ॥ २९ ॥</p>
<p><br/></p>
</blockquote>


<p>तेणें सकामासी उत्साहो । स्वर्गातें पहा हो मानिती 
सत्य ॥ ९७ ॥</p>
<p>’रोचनार्थ’ स्वर्ग बोले वेद । तो प्रगटार्थ मानूनि 
शुद्ध ।</p>
<p>मग स्वर्गसाधनें विविध । कामलुब्ध आदरती ॥ ९८ ॥</p>
<p>तेथ यज्ञ हें मिषमात्र जाण । स्वयें करावया मांसभक्षण 
।</p>
<p>अविधीं करिती पशुहनन । अतिदृप्त जाण कामार्थीं 
॥ ९९ ॥</p>
<p>त्यांसी पैं गा देहांतीं । मारिले पशु मारावया येती 
।</p>
<p>हातीं घे‌ऊनि गड्ग काती । सूड घेती यमद्वारीं ॥ ३०० 
॥</p>
<p>तेथ कैंचें स्वर्गसुख । अविधि-साधनें महामूर्ख 
।</p>
<p>पावले गा अघोर नरक । सकामें देख नाडले ॥ १ ॥</p>
<p>यथेष्ट करावया मांसभक्षण । स्वेच्छा जें कां पशुहनन 
।</p>
<p>त्यांसी वेदें केलें निर्बंधन । पशुहनन यज्ञार्थ 
॥ २ ॥</p>
<p>तेथही घातली जाण । देश काळ आणि वर्तमान ।</p>
<p>मंत्र तंत्र विधि विधान । धन संपूर्ण अतिशुद्ध ॥ 
३ ॥</p>
<p>शक्त सज्ञान धनवंत । ऐसा कर्ता पाहिजे थेथ ।</p>
<p>मुष्टिघातें करावया पशुघात । पडे प्रायश्चित्त 
’मे’ म्हणतां ॥ ४ ॥</p>
<p>ऐशी वेदाज्ञा नाना अवघड । घातलीं प्रायश्चित्तें 
अतिगूढ ।</p>
<p>तरी सकाम जे महामूढ । ते धांवती दृढ पशुहनन ॥ ५ ॥</p>
<p>ऐसें झाल्या पशुहनन । विभाग ये‍ईल कवळ प्रमाण ।</p>
<p>तेंचि करावें भक्षण । दांतांसी जाण न लागतां ॥ ६ 
॥</p>
<p>विभाग भक्षितां आपण । जो करी रसस्वादन ।</p>
<p>त्यासीही प्रायश्चित्र जाण । हेंही निर्बंधन वेदें 
केलें ॥ ७ ॥</p>
<p>करावें मांसभक्षण । हे वेदाज्ञा नाहीं जाण ।</p>
<p>त्याचें करावया निराकरण । लाविलें विधान यज्ञाचें 
॥ ८ ॥</p>
<p>स्वेच्छा पशु न मारावया जाण । यज्ञीं नेमिलें पशुहनन 
।</p>
<p>न करावया मांसभक्षण । नेमिला प्रमाण यज्ञभाग ॥ ९ 
॥</p>
<p>हेंही वेदाचें बोलणें । मूर्खप्रलोभाकारणें ।</p>
<p>येर्ह वीं पशुहिंसा न करणें । मांस न भक्षणें हें 
वेदगुह्य ॥ ३१० ॥</p>
<blockquote>
<p><br/></p>

<p>हिंसाविहारा ह्यालब्धैः पशुभिः स्वसुखेच्छया 
।</p>
<p>यजन्ते देवता यज्ञैः पितृभूतपतीन्‌ खलाः ॥ ३० ॥
</p>
<p><br/></p>
</blockquote>


<p>अविधी मारूनि पशुंसी । मिरविती श्लाघेसी यज्ञिकत्वें 
॥ ११ ॥</p>
<p>अविधीं करूनि जीवहनन । तेणें पशूनें करिती यज्ञ 
।</p>
<p>पितृदेवभूतगण । करिती यजन सुखेच्छा ॥ १२ ॥</p>
<p>बाबडें बीज पेरिल्या शेतीं । पिकास नाडले निश्चितीं 
।</p>
<p>शेखीं निजबीजा नागवती । राजे दंडूनि घेती करभार 
॥ १३ ॥</p>
<p>तैशी अविधी यज्ञिकांची गती । स्वर्ग स्वप्नींही 
न देखती ।</p>
<p>थित्या नरदेहा नागवती । शेखीं दुःख भोगिती यमदंडें 
॥ १४ ॥</p>
<p>वृथा पशूंस दुःख देती । तेणें दुःखे स्वयें दुःखी 
होती ।</p>
<p>ऐशी यज्ञिकांची गती । आश्चर्य श्रीपती सांगत ॥ १५ 
॥</p>
<blockquote>
<p><br/></p>

<p>स्वप्रोपमममुं लोकमसन्त श्रवणप्रियम्‌ ।</p>
<p>आशिषो हृदि सङ्कल्प्य त्यजन्त्यर्थान्यथावणिक्‌ 
॥ ३१ ॥</p>
<p><br/></p>
</blockquote>


<p>येथ सकाम कामनपिसें । स्वर्ग विश्वासें मानिती 
सत्य ॥ १६ ॥</p>
<p>मुळींच मिथ्या मृगजळ । त्यामाजीं शीतळ जळ ।</p>
<p>थाया घे‌ऊनि मागे बाळ । तैसे सकाम केवळ स्वर्गालागीं 
॥ १७ ॥</p>
<p>’पिंपळावरून मार्ग आहे’ । ऐकोनि रुखावरी वेंघों 
जाये ।</p>
<p>तो जेवीं भ्रमें गुंतोनि राहे । तेवीं स्वर्गश्रवणें 
होये सकाम ॥ १८ ॥</p>
<p>स्वधर्ममार्गीं चालावया नर । वेदु स्वर्ग बोले 
अवांतर ।</p>
<p>ते फांटां भरले अपार । स्वर्गतत्पर सकाम ॥ १९ ॥</p>
<p>वाट पिंपळावरी ऐकोनी । शहाणा चाले मार्ग लक्षोनी 
।</p>
<p>अश्वत्थ सांडी डावलोनी । तो पावे स्वस्थानीं संतोषें 
॥ ३२० ॥</p>
<p>तेवीं स्वधर्माच्या अनुष्ठानीं । जो सांडी स्वर्गफळें 
उपेक्षूनी ।</p>
<p>तो चित्तशुद्धीतें पावोनी । ब्रह्मसमाधानीं स्वयें 
पावे ॥ २१ ॥</p>
<p>या सांडूनि स्वधर्ममार्गासी । श्रवणप्रिय स्वर्गसुखासी 
।</p>
<p>सकाम भुलले त्यासी । जेवीं घंटानादासी मृग लोधे 
॥ २२ ॥</p>
<p>तेवीं जन्मोनि कर्मभूमीसी । वेंचूनि धनधान्यसमृद्धीसी 
।</p>
<p>थित्या नाडले नरदेहासी । स्वर्गसुखासी भाळोनी ॥ 
२३ ॥</p>
<p>जैसा कोणी एक वाणी । जुनी नाव आश्रयोनी ।</p>
<p>द्वीपांतरींचा लाभ ऐकोनी । न विचारितां मनीं समुद्रीं 
रिघे ॥ २४ ॥</p>
<p>उन्मत्त कर्णधाराचे संगतीं । फुटकी नाव धरोनि हातीं 
।</p>
<p>घे‌ऊनियां सकळ संपत्ते । रिघे कुमती महार्णवीं 
॥ २५ ॥</p>
<p>तो जेवीं समुद्रीं बुडे । तैसेंचि सकामांसी घडे 
।</p>
<p>स्वर्ग वांछितां बापुडे । बुडाले रोकडे भवार्णवीं 
॥ २६ ॥</p>
<p>वांछितां स्वर्गसुखफळ । बुडालें स्वधर्मवित्त 
सकळ ।</p>
<p>बुडालें चित्तशुद्धीचें मूळ । बुडालें मुद्दल नरदेह 
॥ २७ ॥</p>
<p>एव्हडें हानीचें कारण । देवो सांगत आहे आपण ।</p>
<p>सकामतेसी मूळ गुण । तेंही लक्षण स्वयें सांगे ॥ २८ 
॥</p>
<blockquote>
<p><br/></p>

<p>रजः सत्त्वतमोनिष्ठा रजःसत्वतमोजुषः ।</p>
<p>उपासत इन्द्रौख्यान्‌ देवादीन्न तथैव माम्‌ ॥ ३२ 
॥</p>
<p><br/></p>
</blockquote>


<p>तेव्हां रजाचेनि संमतें । काम चित्ततें व्यापूनि 
खवळे ॥ २९ ॥</p>
<p>अतिकाम खवळल्या चित्तीं । गुणनुसारें विषयीं प्रीती 
।</p>
<p>तेव्हा सकामाची संगती । धरी निश्चितीं भावार्थें 
॥ ३३० ॥</p>
<p>सकामसंगती साचार । काम्यकर्मी अत्यादर ।</p>
<p>स्वर्गभोगीं महातत्पर । यजी देवपितर प्रमथादिक 
॥ ३१ ॥</p>
<p>मी सर्वात्मा सवेश्वर । त्या माझ्या ठायीं अनादर 
।</p>
<p>कामलंपटत्वें नर । देवतांतर उपासिती ॥ ३२ ॥</p>
<p>म्हणसी देवतांतर जें कांहीं । तें तूंचि पैं गा सर्वही 
।</p>
<p>हाही ऐक्यभावो नाहीं । भेदबुद्धीं पाहीं विनियोग 
॥ ३३ ॥</p>
<p>एंद्रादि देवद्वारां जाण । मीचि होय गा प्रसन्न 
।</p>
<p>त्या माझ्या ठायीं नाहीं भजन । सकाम मन स्वर्गार्थी 
॥ ३४ ॥</p>
<p>दृढ कामना जडली चित्तीं । सांगतां स्वर्गीं पुनरावृत्ती 
।</p>
<p>तेही हितत्वेंचि मानिती । ऐक निश्चितीं अभिप्रावो 
॥ ३५ ॥</p>
<blockquote>
<p><br/></p>

<p>इष्द्वेह देवता यज्ञैर्गत्वा रंस्यामहे दिवि ।
</p>
<p>तस्यान्त इह भूयास्म महाशाला महाकुलाः ॥ ३३ ॥</p>
<p><br/></p>
</blockquote>


<p>तेथही कामना नागविले । स्वर्गार्थ भजले देवतांतरा 
॥ ३६ ॥</p>
<p>स्वर्गभोगीं ठेवूनि मन । नाना यागीं करिती यजन ।
</p>
<p>तेणें दिविभोग पावेन । हा निश्चिय जाण याज्ञिकां 
॥ ३७ ॥</p>
<p>काळें भोगक्षयाच्या पतनीं । तेही घेती हितत्वें 
मानोनी ।</p>
<p>सवेंचि इहलोकीं जन्मोनी । ब्राह्मणपणीं सुशील ॥ 
३८ ॥</p>
<p>वेदवेदांग‌ओध्ययन । धनधान्यें अतिसंपन्न ।</p>
<p>आम्ही विख्यात गृहस्थ हो‍ऊन । क्षीणपुण्य स्वर्गस्थ 
॥ ३९ ॥</p>
<p>नेणोनि वेदार्थनिजस्थिती । ऐस‌ऐनशिया उपपत्तीं 
।</p>
<p>सकामीं मानिली निश्चिती । ऊंस सांडोनि मागती कणीस 
त्याचें ॥ ३४० ॥</p>
<blockquote>
<p><br/></p>

<p>एवं पुष्पितया वाचा व्याक्षिप्तमनसां नृणाम्‌ 
।</p>
<p>मानिनां चातिस्तब्धानां मद्वार्तापि न रोचते ॥ 
३४ ॥</p>
<p><br/></p>
</blockquote>


<p>स्वर्गकामाचेनि उपायें । अपायीं स्वयें पडताती 
॥ ४१ ॥</p>
<p>अवघा संसार काल्पनिक । तेथ सत्य कैंचे स्वर्गसुख 
।</p>
<p>परि श्रवणमात्रें देख । भुलले मूर्ख स्वर्गसुखा 
॥ ४२ ॥</p>
<p>जैसा नपुंसक वांछी स्त्रीसुख । परी संग तया कैंचा 
देख ।</p>
<p>मुळींच नाहीं बीजारोप । मा कैंचा कामसाटोप तयासी 
॥ ४३ ॥</p>
<p>परी लटिकाचि तडतडां उडे । कष्टोनि व्यर्थाचि पहुडे 
।</p>
<p>परी तया नसे भगभोग रोकडे । तैसे स्वर्ग फुडे प्राणिया 
॥ ४४ ॥</p>
<p>गव्हांचा जो प्रथम मोड । तोंडीं घालितां लागे गोड 
।</p>
<p>परी जो जाणे पिकाचा निवाड । तो मोड जाण उपडीना ॥ ४५ 
॥</p>
<p>पालेयाची चवी घेतां । गव्हांची गोडी न लगे तत्त्वतां 
।</p>
<p>मग पाला पाळूनी स्वभावतां । शेवटीं रडता गव्हांचिकारणें 
॥ ४६ ॥</p>
<p>तेवीं वेदु बोलिला स्वर्गफल । तें स्वधर्माचें 
कोंवळें मूळ ।</p>
<p>तें उप्डूनि खातां तत्काळ । मोक्षफळ अंतरे ॥ ४७ ॥
</p>
<p>हें जाणती जे सज्ञान । ते स्वर्गासी नातळती आपण ।
</p>
<p>परी मूर्खाचें सकामपण । अनिवार जाण अतिशयें ॥ ४८ 
॥</p>
<p>कामाचिया लोलंगती । सदा सकाम कर्में करिती ।</p>
<p>तेणें जन्ममरणांचे आवर्तीं । पडले नुगंडती आकल्प 
॥ ४९ ॥</p>
<p>त्यांसी हित सांगती साधुजन । ते न मानिती संतवचन 
।</p>
<p>आम्ही वेदार्थीं सज्ञान । हा ज्ञानाभिमान अतिगर्वें 
॥ ३५० ॥</p>
<p>मी भगवंत नियंता सृष्टी । हें वेदें दाविल्या नवडे 
गोष्टी ।</p>
<p>निष्कामता कपाळ उठी । सकम पोटीं सुबुद्ध ॥ ५१ ॥</p>
<p>एवं वेद मानूनि प्रवृत्तिपर । ठकले सकळ सकाम नर ।
</p>
<p>तोचि वेदार्थ ब्रह्मपर । स्वयें श्रीधर सांगत ॥ 
५२ ॥</p>
<blockquote>
<p><br/></p>

<p>वेदा ब्रह्मात्मविषयास्त्रिकाण्डविषया इमे ।</p>
<p>परोक्षवादा ऋषयः परोक्षं मम च प्रियम्‌ ॥ ३५ ॥</p>
<p><br/></p>
</blockquote>


<p>चित्तशुद्धिद्वारा जाण । ब्रह्मसंपन्न जीव करी 
॥ ५३ ॥</p>
<p>पारधी लावून बडिशपिंडी । मीनांसी जळाबाहेर काढी 
।</p>
<p>तेवीं दावून स्वर्गसुखगोडी । वेद जीवास ओढी परमार्थीं 
॥ ५४ ॥</p>
<p>परोक्षवाद वेदव्युत्पत्तीं । त्यागमुखें गा अन्योक्ती 
।</p>
<p>सांडविली विषयासक्ती । ब्रह्मप्राप्तीलागूनि 
॥ ५५ ॥</p>
<p>हें जाणोनि वेदार्थगुह्यज्ञान । जो जीव झाला ब्रह्मसंपन्न 
।</p>
<p>तेथ कर्म-कर्ता मिथ्या जाण । आश्रम-वर्ण कैंचे ॥ 
५६ ॥</p>
<p>तेथ कैंचें ध्येय-ध्याता-ध्यान । कैंचें ज्ञेय-ज्ञाता-ज्ञान 
।</p>
<p>नाहीं भज्य-भजक-भजन । ब्रह्म परिपूर्ण पूर्णत्वें 
॥ ५७ ॥</p>
<p>तेथ कैंचे कर्म-कर्माचरण । कैंचा वेद-वेदाध्ययन 
।</p>
<p>कैंचें साध्य आणि साधन । ब्रह्म परिपूर्ण पूर्णत्वें 
॥ ५८ ॥</p>
<p>तेथ कैंचे दोष कैंचे गुण । कैंचे पाप कैंचें पुण्य 
।</p>
<p>कैंचें जन्म कैंचें मरण । ब्रह्म परिपूर्ण पूर्णत्वें 
॥ ५९ ॥</p>
<p>तेथ कैंचा भेदु कैंचा बोधु । कैंचा मोक्ष कैंचा बंधु 
।</p>
<p>सदोदित परमानंदु । हा वेदार्थ शुद्ध उद्धवा ॥ ३६० 
॥</p>
<p>या वेदार्थाचें निरूपण । प्रकट करितां आपण ।</p>
<p>निजस्वार्था नाडती जन । यालागीं जाण म्यां गुप्त 
केलें ॥ ६१ ॥</p>
<p>हें वेदार्थाचें गुह्य सार । मज गुप्ताचें गुप्त 
भांडार ।</p>
<p>तुझा देखोनि अधिकार । म्यां साचार सांगितलें ॥ ६२ 
॥</p>
<p>हा गुह्यार्थ करितां प्रकट । सांडोनि कर्ममार्गाची 
वाट ।</p>
<p>कर्म ब्रह्म उभयभ्रष्ट । होतील नष्ट अनधिकारी ॥ 
६३ ॥</p>
<p>हें जाणॊनि ज्ञाते ऋषीश्वरीं । वेदार्थनिरूपणकुसरी 
।</p>
<p>हा मुख्यार्थ झांकोनि निर्धारीं । परोक्षवादावरी 
व्याख्यान केलें ॥ ६४ ॥</p>
<p>सकळलोकहितार्थ । माझेंही हेंचि मनोगत ।</p>
<p>परोक्षवाद गोड लागत । लोकासंग्रहार्थ उद्धवा ॥ 
६५ ॥</p>
<p>मीही लोकसंग्रहार्थ । अकर्ता कर्में आचरत ।</p>
<p>वेदाचें जें परोक्ष मत । मी स्वयें राखित लोकहिता 
॥ ६६ ॥</p>
<p>वेदाचें स्वरूप गहन । अतर्क्य अलक्ष्य अगम्य जाण 
।</p>
<p>तेचि अर्थींचें निरूपण । स्वयें श्रीकृष्ण सांगत 
॥ ६७ ॥</p>
<blockquote>
<p><br/></p>

<p>शब्दब्रह्म सुदुर्बोधं प्राणेन्द्रियमनोमयम्‌ 
।</p>
<p>अनन्तपारं गम्भीरं दुर्विगाह्यं समुद्रवत्‌ ॥ 
३६ ॥</p>
<p><br/></p>
</blockquote>


<p>माझी वेदरूप जे बोली । शब्दतः अर्थतः अगाध खोली ।
</p>
<p>बाहीं न तरवे समुद्र । तेवीं स्वमतीं न कळे वेदपार 
।</p>
<p>येचि अर्थीं नाना ऋषीश्वर । युक्तीचे संभार वेंचिले 
॥ ६९ ॥</p>
<p>परी एवंविध तत्त्वतां । हे वेदवादाची कथा ।</p>
<p>न येचि कोणाचेही हाता । अर्थतः शब्दतः दुर्ज्ञेय 
॥ ३७० ॥</p>
<p>ज्याची शब्दवाचकता । स्वरवर्णें शुद्ध न ये हाता 
।</p>
<p>त्याची अर्थावबोधकता । अगम्य सर्वथा सुरनरां ॥ 
७१ ॥</p>
<p>पूर्वीं हाचि वेद अनुच्छिष्ट । म्यां ब्रह्मयाहातें 
करविला पाठ ।</p>
<p>तेणेंही नेणोनियां स्पष्ट । कर्मीं कर्मठ हो‍ऊनि 
ठेला ॥ ७२ ॥</p>
<p>ते कर्मक्रिया अतिगोमटी । शंखें ह्रिली उठा‌उठी 
।</p>
<p>ब्रह्मा विसरला वेदगोठी । पडलें सृष्टीं कर्मांध्य 
॥ ७३ ॥</p>
<p>तो करावया वेदोद्धार । म्यां मर्दिला शंखासुर ।
</p>
<p>सकळ श्रुतींचा संभार । ब्रह्मयासी साचार दीधला 
॥ ७४ ॥</p>
<p>म्यां वेद ठेविले ब्रह्ययापुढें । तो पूर्व स्मरेना 
धडफुडें ।</p>
<p>तेव्हा चाकाटलें बापुडें । केवळ वेडें हो‍ऊनि ठेलें 
॥ ७५ ॥</p>
<p>त्या वेदभागालागीं जाण । ऋषीं वेंचिलें निजज्ञान 
।</p>
<p>शाखोपशाखीं रावण । वेदविभागन करूं आला ॥ ७६ ॥</p>
<p>परी इत्थंभूत तत्त्वतां । माझ्या वेदविभागाची वार्ता 
।</p>
<p>न येचि कोणाचिया हाता । जाण तत्त्वतां उद्धवा ॥ ७७ 
॥</p>
<p>तो मी वेदस्थापक श्रीहरी । लोक राखावया मर्यादेवरी 
।</p>
<p>स्वयें सत्यवतीच्या उदरीं । झालों अवतारधारी श्रीव्यास 
॥ ७८ ॥</p>
<p>वेदविभागीं राजहंसु । यालागीं नामें ’वेदव्यासु’ 
।</p>
<p>तेणें म्यां केला श्रुतिविलासु । वेदविशेषु चतुर्धा 
॥ ७९ ॥</p>
<p>वेद अर्थत्वें अतिदुर्घट । परी वाचकत्वें झाला 
प्रगट ।</p>
<p>त्या चारी वाचा अतिश्रेष्ठ । ऐक स्पष्ट सांगेन ॥ 
३८० ॥</p>
<p>नादाचें प्रथम स्फुरण । घोषमात्र सूक्षम प्राण 
।</p>
<p>ती नांव ’परा’ वाचा जाण । प्रथम लक्षण ॐकारीं ॥ ८१ 
॥</p>
<p>तोचि नादयुक्त प्राण । अंतःकरणीं होय स्फुरण ।</p>
<p>ते ’पश्यंती’ वाचा जाण । विवेकलक्षण तीमाजीं ॥ ८२ 
॥</p>
<p>नाभीपासोनी नाभिस्वरीं । जे घुमघुमी कंठवरी ।</p>
<p>ते ’मध्यमा’ वाचा खरी । स्वयें श्रीहरी सांगत ॥ ८३ 
॥</p>
<p>अकार-उकार-मकार । स्वरवर्णयुक्त उच्चार ।</p>
<p>जेथ प्रगट होय ओंकार । ते वाचा साचार ’वैखरी’ ॥ ८४ 
॥</p>
<p>ते वैखरीच्या ठायीं । शाखोपशाखीं जो कांहीं ।</p>
<p>वेद अनंतरूप पाहीं । त्यासही नाहीं मर्यादा ॥ ८५ 
॥</p>
<p>यापरी वेद अमर्याद । जरी चतुर्धा केला विशद ।</p>
<p>तरी जनासी अतिदुर्बोध । यालागीं उपवेद विभागिले 
॥ ८६ ॥</p>
<p>ऐसेनिही जनासी न कळे वेद । यालागीं वेदावरी पद ।</p>
<p>श्रीव्यासें केले विशद । तरी वेदार्थ शुद्ध कळेना 
॥ ८७ ॥</p>
<p>येचि अर्थीं ऋषीश्वर बहुत । सुमंतु जैमिनी भाष्य 
भारत ।</p>
<p>पैल सूत्रादि जे समस्त । शिणतां वेदार्थ न कळेचि 
॥ ८८ ॥</p>
<p>एवं वाच्यता आणि लक्ष्यता । स्थूलसूक्ष्मत्वें 
वेदार्थज्ञाता ।</p>
<p>मजवांचूनि तत्त्वतां । आणिक सर्वथा असेना ॥ ८९ ॥
</p>
<blockquote>
<p><br/></p>

<p>मयोपबृंहितं भूम्रा ब्रह्मणानन्तशक्तिना ।</p>
<p>भूतेषु घोषरूपेण बिसेषूर्णेव लक्ष्यते ॥ ३७ ॥</p>
<p><br/></p>
</blockquote>


<p>सबाह्य व्यापकत्वें संपूर्ण । ब्रह्म परिपूर्ण 
जो कां मी ॥ ३९० ॥</p>
<p>तेणें म्यां वेद अधिष्टित । या नांव बोलिजे ’उपबृंहित’ 
।</p>
<p>अधिष्ठाता विकारी होत । जेवीं अभ्रांत चंद्रमा 
॥ ९१ ॥</p>
<p>कां अग्नि काष्ठीं अधिष्ठितां । त्यासी तत्काळ 
ये साकारता ।</p>
<p>मग प्रबळ आणि शांतता । या विकारावस्था अग्नीसी ॥ 
९२ ॥</p>
<p>यापरी विकारी नव्हे जाण । मी अंतर्यामी नारायण ।
</p>
<p>ब्रह्मस्वरूपें परिपूर्ण । विकारनिर्दळण स्वयें 
कर्ता ॥ ९३ ॥</p>
<p>मीचि विकारांचा कर्या । करूनि मीचि अकर्ता ।</p>
<p>त्या मज न ये विकारता । ब्रह्मस्वरूपतास्वभावें 
॥ ९४ ॥</p>
<p>ब्रह्म केवळ निर्धर्म । तें केवीं विकारी कर्म ।
</p>
<p>ऐसा कांहीं कल्पिसी भ्रम । तेंही सुगम सांगेन ॥ ९५ 
॥</p>
<p>माझी योगमाया अनंतशक्ती । जे शंभुस्वयंभूंसी न 
ये व्यक्ती ।</p>
<p>तिचेनि योगें मी चिन्मूर्ती । उत्पत्तिस्थितिसंहर्ता 
॥ ९६ ॥</p>
<p>एवं योगमाया स्वभावतां । मी सकळ करूनि अकर्ता ।</p>
<p>त्या मज देशतां काळतां । विकारिता स्पर्शेना ॥ ९७ 
॥</p>
<p>जरी सत्य असती भेदता । तरी मज येती विकारिता ।</p>
<p>माझे निजस्वरूपीं पाहतां । भेदाची वार्ता असेना 
॥ ९८ ॥</p>
<p>जेवीं भ्रमें सर्पत्व दोरावरी । परी दोर सर्पत्व 
कदा न धरी ।</p>
<p>तेवीं मी परमात्मा श्रीहरी । करूनि अविकारी निजरूपें 
॥ ९९ ॥</p>
<p>घोषरूपें अतिसूक्ष्म नादु । तो मी प्रणवरूपें निजवेदु 
।</p>
<p>प्राणिमात्रीं असें स्वतःसिद्धु । परी नेणती बोधु 
सकामत्वें ॥ ४०० ॥</p>
<p>जेवीं कां विष्ठा भक्षी सूकर । उपेक्षी कस्तुरी 
कापुर ।</p>
<p>तेवीं सूक्ष्मवेदाचें निजसार । सकाम नर उपेक्षिती 
॥ १ ॥</p>
<p>मी निजानंद हृदया‌आंत । त्या मज उपेक्षूनि भ्रांत 
।</p>
<p>कामासक्तीं लोलंगत । द्वारें वोळंगत नीचांचीं ॥ 
२ ॥</p>
<p>त्या हृदयस्थ देवाचें ध्यान । नित्य योग्यासी निदिध्यासन 
।</p>
<p>सम करोनि प्राणापान । सदा अनुसंधान नादाचें ॥ ३ ॥
</p>
<p>माझें वेदतत्त्व जें कां गुप्त । प्रणवरूपें हृदया‌आंत 
।</p>
<p>योगीसदा अनुभवित । त्यांचे स्वरूप निश्चित अवधारीं 
॥ ४ ॥</p>
<p>जैसा कमळमृणाळबिसतंत । तैसा लूक्ष्म नाद अत्यंत 
।</p>
<p>नाभीपासोनि ब्रह्मरंध्रांत । ओंकार स्वरांत लक्षिती 
॥ ५ ॥</p>
<p>ऐसा ओंकाराच्या स्वरा‌आंत । नाभीपासोनि ब्रह्मरंध्रांत 
।</p>
<p>सूक्ष्म नादाचा निजतंत । योगधारणा राखत महायोगी 
॥ ६ ॥</p>
<p>हाचि नाद पैं प्रस्तुत । लौकिकीं असे भासत ।</p>
<p>दोंही कर्णीं देतां हात । तोचि घुमघुमित निजनादु 
॥ ७ ॥</p>
<p>योगी म्हणती ’अनाहत शब्द’ । वेदांती म्हणती ’सूक्ष्म 
नाद’ ।</p>
<p>आम्ही म्हणों हा ’शुद्धवेद’ । असो अनुवाद हा नांवांचा 
॥ ८ ॥</p>
<p>ऐशिया स्वतःसिद्ध वेदापाशीं । श्रद्धा नुपजेचि 
प्राणियांसी ।</p>
<p>यालागीं सूक्ष्म वेद स्थूलतेसी । म्यां जनहितासी 
आणिला ॥ ९ ॥</p>
<p>तोचि स्थूलत्वें झाला प्रकट । ते प्रकट होती वेदवाट 
।</p>
<p>दृष्टांतेंकरूनि स्पष्ट । तुज मी चोखट सांगेन ॥ 
४१० ॥</p>
<p>ऐसें बोलिला श्रीनिवास । तेणें उल्हासला हृदयहंस 
।</p>
<p>म्हणे मजकारणें हृषीकेश । अत्यंत सौरस निरूपणीं 
॥ ११ ॥</p>
<p>मजवरी बहुत स्न्नेहाळ । मज उद्धारावया गोपाळ ।</p>
<p>निरूपणीं सुकाळ । अतिसरळ अमृतरसु ॥ १२ ॥</p>
<p>ऐसें उद्धवाचें बोलणें ऐकोनी । काय बोलिला सारंगपाणी 
।</p>
<p>म्हणे मी तोचि निरूपणीं । सांगेन तुजलागोनी उद्धवा 
॥ १३ ॥</p>
<blockquote>
<p><br/></p>

<p>यथोर्णनाभिर्हृदयादूर्णामुद्वमते मुखात्‌ ।</p>
<p>आकाशाद्घोिषवान्प्राणो मनसा स्पर्शरूपिणा ॥ ३८ 
॥</p>
<p>छन्दोमयोऽमृतमयः सहस्त्रपदवीं प्रभुः ।</p>
<p><br/></p>
</blockquote>


<p>तंतु काढी अतिसूक्ष्मपणीं । तेवीं निर्गुणीं ’ओंकार’ 
॥ १४ ॥</p>
<p>तो ओंकार होतां सप्राण । सहजस्वभावें गा जाण ।</p>
<p>झाला ’हिरण्यगर्भ’ अभिधान । आपणिया आपण वेदाज्ञा 
॥ १५ ॥</p>
<p>’प्रभु’ म्हणजे ऐश्वर्यख्याति । अचिंत्यानंत त्याची 
शक्ति ।</p>
<p>तो छंदोमय वेदमूर्ती । जाण निश्वितीं उद्धवा ॥ १६ 
॥</p>
<p>तो अविनाशी वास्तवस्थिती । नित्य सुखमय सुखमूर्ती 
।</p>
<p>तेणें सप्राण नादाभिव्यक्ति । मनःशक्ती चेतवी ॥ 
१७ ॥</p>
<p>चेतविली जे मनःशक्ती । होय स्पर्श-स्वर-वर्ण कल्पिती 
।</p>
<p>वेदाज्ञ ’बृहती’ म्हणती । जिचा अपरिमिती विस्तार 
॥ १८ ॥</p>
<p>ते स्वरवर्णसंवलित मंत्र । हृदयाकाशीं विचित्र 
।</p>
<p>सहस्त्रशाखीं विस्तार । वाढली अपार वैखरी ॥ १९ ॥
</p>
<p>स्वरवर्णादि उच्चारीं । वेदधिष्ठान वैखरी ।</p>
<p>ते उपजली जेणेंकरी । तेही परी सांगेन ॥ ४२० ॥</p>
<blockquote>
<p><br/></p>

<p>ओंकाराठद्व्य ञ्जितस्पर्शस्वरोष्मान्तःस्थभूषिताम्‌ 
॥ ३९ ॥</p>
<p>विचित्रभाषाविततां छन्दोभिश्चतुरुत्तरैः ।</p>
<p>अनन्तपारां बृहतीं सृजत्याक्षिपते स्वयम्‌ ॥ ४० 
॥</p>
<p><br/></p>
</blockquote>


<p>हा ओंकार अलोलिक । अतिसूक्ष्म देख देहस्थ ॥ २१ ॥</p>
<p>त्याचि ओंकारासी प्राणसंगती । आधारादि चक्रीं ऊर्ध्वगती 
।</p>
<p>तेथ वाचांची होय अभिव्यक्ती । परा-पश्यंती-मध्यमा 
॥ २२ ॥</p>
<p>परावाचेच्या अभ्यंतरीं । जन्मे पश्यंती ज्येष्ठकारी 
।</p>
<p>मध्यमा जन्मे तिच्या उदरीं । एवं परस्परीं जन्मती 
॥ २३ ॥</p>
<p>तैशाचि येरीतें येरी । नोसंडोनि क्षणभरी ।</p>
<p>चालती उपरांउपरी । चक्रींच्या चक्रांतरीं समवेत 
॥ २४ ॥</p>
<p>’आधारचक्रीं’ परा वाचा । ’स्वाधिष्ठानीं’ जन्म 
पश्यंतीचा ।</p>
<p>’मणिपूरीं’ हूनि ’विशुद्धी’ चा । ठायीं मध्यमेचा 
रिगुनिगू ॥ २५ ॥</p>
<p>तेथोनियां मुखद्वारीं । वाचा प्रकाशे वैखरी ।</p>
<p>तैं स्वर-वर्ण-उच्चारीं । नानामंत्रीं गर्जत ॥ २६ 
॥</p>
<p>तेचि स्वर आणि वर्ण । सांगेन ’स्पर्श’ व्यक्तिलक्षण 
।</p>
<p>’अंतस्थ’ ’ऊष्म’ कोण कोण । विभागलक्षण अवधारीं 
॥ २७ ॥</p>
<p>केवळ ’अ क च ट त प’ देख । हे ककारादि पंच पंचक ।</p>
<p>स्पर्शवर्णाचें रूपक । अक्षरें निष्टंक पंचवीस 
॥ २८ ॥</p>
<p>सवर्णें गर्जतां उच्चार । ते अकारादि सोळाही स्वर 
।</p>
<p>’य र ल व’ यांचा विचार । जाण साचार ’अंतस्थ’ ॥ २९ ॥
</p>
<p>’श ष स ह’ हे वर्ण चारी । ’ऊष्म’ बोलिजे शास्त्रकारीं 
।</p>
<p>विसर्गादि अनुस्वारीं । ’अंअः’ वरी विभागु ॥ ४३० 
॥</p>
<p>येथ बावन्नावी मातृका एक । केवळ ’क्ष’ कारु गा देख 
।</p>
<p>यांतु सानुनासिक निरनुनासिक । जाणति लोक शास्त्रज्ञ 
॥ ३१ ॥</p>
<p>एवं स्वरवर्णविधि‌उच्चारीं । लौकिकी वैदिकी भाषावरी 
।</p>
<p>वेदशास्त्रार्थप्रकारीं । वाढली वैखरी शब्दचातुर्यें 
॥ ३२ ॥</p>
<p>बोलेंचि गा बोलाप्रती । चाळूनि नाना उपपत्ती ।</p>
<p>बोलें बोल निगृहिती । युक्तिप्रयुक्ती साधुनी ॥ 
३३ ॥</p>
<p>ऐशिया नानाशब्दकुसरीं । अत्यंत विस्तरिली वैखरी 
।</p>
<p>तेचि चौं चौं अक्षरीं । वाढवूनि धरी नाना छंदें ॥ 
३४ ॥</p>
<p>वाढतां चतुरक्षरभेदें । उत्तरोत्तर नाना छंदें 
।</p>
<p>वाढविलीं स्वयें वेदें । निजज्ञान बोधें बोलूनि 
॥ ३५ ॥</p>
<p>अत‌एव अनंत अपार । अर्थतां शब्दतां अतिसुस्तर ।
</p>
<p>माझ्या शब्दज्ञानाचा पार । सुरनर नेणती ॥ ३६ ॥</p>
<p>ऐशी वैखरीची अनंतशक्ती । यालागीं म्हणिजे ते ’बृहती’ 
।</p>
<p>इच्या विस्ताराची गती । स्वयें नेणती शिव स्त्रष्टा 
॥ ३७ ॥</p>
<p>हिरण्यगर्भत्वें स्वयें जाण । जीव-शिव-अंतर्यामीलक्षण 
।</p>
<p>माझी वेदाज्ञा प्रकाशी आपण । जिचें नामाभिधान ’वैखरी’ 
॥ ३८ ॥</p>
<p>जो मी वेदात्मा श्रीहरी । तो वेदु या रीतीं विस्तारीं 
।</p>
<p>स्वयें विस्तारोनि संहारीं । मर्यादेवरी स्वकाळें 
॥ ३९ ॥</p>
<p>मागां बोलिलीं छंदें जाण । त्या छंदांचें निजलक्षण 
।</p>
<p>स्वयें सांगताहे श्रीकृष्ण । जो वेदाचें कारण निजस्वरूप 
॥ ४४० ॥</p>
<blockquote>
<p><br/></p>

<p>गायत्र्युष्णिगनुष्टप्‌ च बृहती पङ्‌क्तिरेव 
च ।</p>
<p>त्रिष्टब्जगत्यतिच्छन्दो ह्यत्यष्ट्यतिजगद्विराट्‌ 
॥ ४१ ॥</p>
<p><br/></p>
</blockquote>


<p>त्या गायग्री छंदाचें लक्षण । ऐक संपूर्ण सांगेन 
॥ ४१ ॥</p>
<p>आठा‌अठां अक्षरीं त्रिपद । गणितां जेथ यती शुद्ध 
।</p>
<p>त्या नांव ’गायत्री’ छंद । हें वेदानुवाद निजबीज 
॥ ४२ ॥</p>
<p>हें वेदाचें निजजिव्हार । ब्रह्मज्ञानाचें परपार 
।</p>
<p>परमानंदाचें सोलींव सार । जाण साचार गायत्री ॥ ४३ 
॥</p>
<p>हें चैतन्याचें जीवन । मज गोप्याचें गुप्तधन ।</p>
<p>जेथ जीवशिवां समाधान । तें हें छंद जाण गायत्री ॥ 
४४ ॥</p>
<p>ये छंदींचे एक एक अक्षर । अक्षराचें निजसार ।</p>
<p>सच्चिदानंदाचें निजभांडार । जाण साचार गायत्री 
॥ ४५ ॥</p>
<p>करितां गयत्रीचें अनुष्ठान । विश्वामित्र झाला 
ब्राह्मण ।</p>
<p>मी कृष्ण वंदीं त्याचे चरण । माझाही तो गुरु जाण 
रामावतारीं ॥ ४६ ॥</p>
<p>यालागीं सकळ छंदीं प्राधान्य । मुख्यत्वें गायत्री 
छंद जाण ।</p>
<p>इतर छंद होती पावन । कासे लागोन पैं इच्या ॥ ४७ ॥</p>
<p>गायत्रीछंदाचें अंगीकारीं । त्यासी मिळाल्या अक्षरें 
चारी ।</p>
<p>’उष्णिक्‌’ छंदाची थोरी । त्याचिवरी ठसावे ॥ ४८ 
॥</p>
<p>उष्णिक्‌ छंदाचे अंगीकारीं । त्यासी मिळाल्या ।
</p>
<p>अक्षरें चारी । ’अनुष्टप्‌’ छंदाची थोरी । त्याचिवरी 
ठसावे ॥ ४९ ॥</p>
<p>अनुष्टप्‌ छंदाचे अंगीकारीं । आणीक मिळाल्या अक्षरें 
चारी ।</p>
<p>’बृहती’ छंदाची थोरी । त्याचिवरी ठसावे ॥ ४५० ॥</p>
<p>एवं ’पंक्ति’ ’त्रिष्टप्‌’ ’जगती’ । ’अत्यष्टि’ 
’अतिजगती’ ।</p>
<p>चौं चौं अक्षरांचे अधिकप्राप्तीं । छंदें वेदोक्तीं 
विभाग ॥ ५१ ॥</p>
<p>ऐशिया चतुरक्षरमिळणीं । नाना छंदांचिया श्रेणी 
।</p>
<p>वेदरायाची राजधानी । मंत्रध्वनीं गर्जती ॥ ५२ ॥
</p>
<p>तेथ अक्षरमर्यादा न करवे । शाखांची मर्यादा न धरवे 
।</p>
<p>अर्थता वाच्यता नेणवें । वेद वैभवें दुर्ज्ञेय 
॥ ५३ ॥</p>
<blockquote>
<p><br/></p>

<p>किं विधत्ते किमाचष्टे किमनूद्य विकल्पयेत्‌ ।
</p>
<p>इत्यस्या हृदयं लोके नान्यो मद्वेद कश्चन ॥ ४२ ॥
</p>
<p><br/></p>
</blockquote>


<p>कोण तो अर्थ प्रतिपादी । स्वहितबुद्धी साधकां ॥ 
५४ ॥</p>
<p>मंत्रकांडें मंत्रमूर्ती । सांगोपांग सायुधस्थिती 
।</p>
<p>उपासना-उपास्ययुक्ती । किमर्थ भक्ती करविली ॥ ५५ 
॥</p>
<p>ज्ञानकांड त्रिशुद्धी । कोण पदार्थ निषेधी ।</p>
<p>कोण्या अर्थातें प्रतिपादी । निजबुद्धी बोधुनी 
॥ ५६ ॥</p>
<p>एवं वेदाचें अचळ मूळ । विधिविधानेसीं मुख्य फळ ।
</p>
<p>जाणावया गा केवळ । नाहीं ज्ञानबळ सुरनरां ॥ ५७ ॥</p>
<p>या वेदार्थातें तत्त्वतां । मीचि एक सर्वज्ञ ज्ञाता 
।</p>
<p>माझे कृपेवीण सर्वथा । हें न येचि हाता ब्रह्मादिकां 
॥ ५८ ॥</p>
<p>तेथ उद्धवाचें मनोगत । देवो जाणे वेदींचा इत्यर्थ 
।</p>
<p>तरी भक्तकृपाळू श्रीकृष्णनाथ । मजही तो अर्थ दयेनें 
सांगों ॥ ५९ ॥</p>
<p>हा उद्धवाचा निजभावो । जाणों सरला देवाधिदेवो ।
</p>
<p>तो वेदार्थाचा अभिप्रावो । श्लोकान्वयो पहा हो 
सांगत ॥ ४६० ॥</p>
<blockquote>
<p><br/></p>

<p>मां विधत्तेऽभिधत्ते मां विकल्प्यापोह्यते त्वहम्‌ 
।</p>
<p>एतावान्‌ सर्ववेदार्थः शब्द आस्थाय मां भिदाम्‌ 
।</p>
<p>मायामात्रमनुद्यान्ते प्रतिषिद्ध्य्‌ प्रसीदति 
॥ ४३ ॥</p>
<p>इति श्रीमद्भा्गवते महापुराणे पारमहंस्यां संहितायामेकादशस्कन्धे 
एकविंशोऽध्यायः ॥ २१ ॥</p>
<p><br/></p>
</blockquote>


<p>वेद स्वधर्म प्रतिपादीं । त्यागावी निषेधीं विषयातें 
॥ ६१ ॥</p>
<p>तेथ अग्निहोत्रादि विधान । यज्ञान्त कर्माचरण ।
</p>
<p>तें चित्तशुद्धीचें कारण । वैराग्य दारुण उपजवी 
॥ ६२ ॥</p>
<p>दारुण वैराग्य‌उीत्पत्ती । इहामुत्रविषयनिवृत्ती 
।</p>
<p>तेव्हा साधकास माझी प्राप्ती । सहजस्थिती स्वभावें 
॥ ६३ ॥</p>
<p>एवं कर्मकांडचिये स्थिती । विधिनिषेध वेदोक्ती 
।</p>
<p>साधकांसी माझी प्राप्ती । जाण निश्चितीं या हेतू 
॥ ६४ ॥</p>
<p>विषयीं परम बाधा देखती । परी त्यागीं नाहीं सामर्थ्यशक्ती 
।</p>
<p>ऐशिया साधकांप्रती । वेदें मद्भयक्ती द्योतिली 
॥ ६५ ॥</p>
<p>येथ मंत्रमूर्ति-उपासन । माझे सगुण अनुष्ठान ।</p>
<p>तेथ करितां अनन्यभजन । रजतम जाण नासती ॥ ६६ ॥</p>
<p>मग केवळा सत्त्ववृत्तीं । श्रवणकीर्तनीं अतिप्रीती 
।</p>
<p>तेणें मद्भा्वो सर्वांभूतीं । माझी चौथी भक्ती 
तेणें होय ॥ ६७ ॥</p>
<p>आतुडल्या माझी चौथी भक्ती । मद्भंक्तां नावडे मुक्ती 
।</p>
<p>अद्वैत भजनाचिया प्रीतीं । धिक्कारिती कैवल्य ॥ 
६८ ॥</p>
<p>अद्वैतबोधें करितां भजन । मी अनंत अपार चिद्घलन 
।</p>
<p>भक्तीमाजीं आकळें जाण । ये मद्रूपण मद्भचक्तां 
॥ ६९ ॥</p>
<p>तेव्हा भज्य-भजक-भजन । पूज्य-पूजक-पूजन ।</p>
<p>साध्य-साधक-साधन । अवघें आपण स्वयें होय ॥ ४७० ॥</p>
<p>माझी ऐश्वर्यसामर्थ्यशक्ती । तेही ये निजभक्तांच्या 
हातीं ।</p>
<p>अद्वैतभजनाचिया प्रीतीं । मत्पदप्राप्ती मद्भाक्तां 
॥ ७९ ॥</p>
<p>मी देव तो भक्त शुद्ध । हा बाहेरी नांवाचाचि भेद 
।</p>
<p>आंतुवट पाहतां बोध । सच्चिदानंद निज‌ऐंक्यें ॥ 
७२ ॥</p>
<p>हे उपासनाकांडस्थिती । साधकीं करूनि माझी भक्ती 
।</p>
<p>यापरी पावले माझी प्राप्ती । जाण निश्चितीं उद्धवा 
॥ ७३ ॥</p>
<p>’मायाप्रतिबिंबित’ चैतन्य । त्वंपदार्थें वाच्य 
जाण ।</p>
<p>ज्याच्या अंगीं जीवभिधान । अविद्या जाण उपजवी ॥ 
७४ ॥</p>
<p>जेवीं स्वप्रामाजीं आपण । आन असोनि देखे अन ।</p>
<p>तेवीं आविद्यकत्वें जाण । ’जीवपण’ एकदेशी ॥ ९५ ॥
</p>
<p>जें ’मायासंवलित’ चैतन्य । जो योगजन्य जगत्कारण 
।</p>
<p>जो सर्वद्रष्टा सर्वज्ञ । सदा संपन्न ऐश्वर्यें 
॥ ७६ ॥</p>
<p>जो सकळ कर्मांचा कर्ता । तो कर्ताचि परी अकर्ता ।
</p>
<p>ज्याचे अंगीं स्वभावतां । नित्यमुक्तता स्वयंभ 
॥ ७७ ॥</p>
<p>ज्याची अकुंठित सहजसत्ता । जो परमानंदें सदा पुरता 
।</p>
<p>ज्यासी ईश्वरत्वें समर्थता । हे जाण वाचकता तत्पदार्थाची 
॥ ७८ ॥</p>
<p>जीवाचें सांडोनियां अज्ञानत्व । शिवाचें सांडूनि 
सर्वज्ञत्व ।</p>
<p>दोंहीचें शोधित जें लक्ष्यत्व । ऐक्यें निजतत्त्व 
साधिती ॥ ७९ ॥</p>
<p>लग्नीं नोवरा निमासुरा । तोचि गेलिया देशावरा ।
</p>
<p>विदेशीं देखिला एकसरा । तारुण्यमदभरा संपन्न ॥ 
४८० ॥</p>
<p>ते काळींची त्यजूनि बाल्यावस्था । आजिची नेघूनि 
तारुण्यता ।</p>
<p>पत्नी अनुसरे निजकांता । निजस्वरूपतास्वभावें 
॥ ८१ ॥</p>
<p>तेवीं त्वंपदतत्पदवाच्यार्थ । दोंहीचा सांडावा 
निश्चितार्थ ।</p>
<p>ऐक्यें अंगीकारावा लक्ष्यार्थ । हा ज्ञानकांडार्थ 
उद्धवा ॥ ८२ ॥</p>
<p>जीवशिवांचेनि ऐक्यें जाण । माझे चित्स्वरूपीं समाधान 
।</p>
<p>स्वयें पाविजे आपण । हें ज्ञानकांड संपूर्ण बोलिलें 
वेदें ॥ ८३ ॥</p>
<p>वेदा आदि-मध्य-अवसानीं । मातें लक्षितीं कांडें 
तीनी ।</p>
<p>तोचि अर्थ उपसंहारूनी । ग्रंथावसानीं हरि बोले 
॥ ८४ ॥</p>
<p>उद्धवा वेदाचें वचन । अर्थगंभीर अतिगहन ।</p>
<p>तेथ शिणतां ऋषिजन । अर्थावसान अलक्ष्य ॥ ८५ ॥</p>
<p>तें वेदार्थाचें निजसार । माझे गुह्य ज्ञानभांडार 
।</p>
<p>तुज म्यां सांगितलें साचार । पूर्वापर‌अंविरोधें 
॥ ८६ ॥</p>
<p>तें ऐकोनि देवाचें उत्तर । उद्धव चमत्कारला थोर 
।</p>
<p>तेंचि वेदाचें निजसार । पुढती श्रीधर सांगो कां 
॥ ८७ ॥</p>
<p>पान्हा लागतांचि तोंडीं । दोहक वांसरूं आंखुडी 
।</p>
<p>त्यापरी अति‌आवडीं । स्वयें चडफडी उद्धव ॥ ८८ ॥</p>
<p>जेवीं कां पक्षिणीपुढें । चारा घ्यावयाचे चाडें 
।</p>
<p>पिलें पसरीं चांचुवडें । तेवीं कृष्णाकडे उद्धवु 
॥ ८९ ॥</p>
<p>तें उद्धवाचें मनोगत । जाणोनियां श्री‌अनंत ।</p>
<p>सकळ वेदार्थ संकळित । ग्रंथांतीं सांगत निजसारंश 
॥ ४९० ॥</p>
<p>नानाशाखीं अतिप्रसिद्ध । त्रिकांडीं वाढला जो वेद 
।</p>
<p>तेथील नाना शब्दीं हाचि बोध । जो मी अभेद परमात्मा 
॥ ९१ ॥</p>
<p>त्या मातें धरोनि हातीं । त्रिकांडीं चालिल्या 
श्रुती ।</p>
<p>त्या श्रुत्यर्थाची उपपत्ती । यथास्थितीं सांगेन 
॥ ९२ ॥</p>
<p>मी कर्मादिमध्य‌अंचतीं । मी कर्मकर्ता क्रियाशक्ती 
।</p>
<p>कर्मफळदाता मी श्रीपती । हा इत्यर्थ निश्चितीं 
’कर्मादिकांडीचा’ ॥ ९३ ॥</p>
<p>मंत्रमूर्ति आणि मंत्रार्थ । तेही मीचि गा निश्चित 
।</p>
<p>पूज्य पूजक पूजा समस्त । मजव्यतिरिक्त आन नाहीं 
॥ ९४ ॥</p>
<blockquote>
<p><br/></p>

<p>['शिवो भूत्वा शिवं यजेत्‌’ श्रुति ']</p>
<p><br/></p>
</blockquote>

<p>देवें देवोचि पूजिजे । देव् हो‍ऊनि देवा भजिजे ।
</p>
<p>हें वेदींचें विजबीज् माझें । हेंचि आगमीं बोलिजे 
मुख्यत्वें ॥ ९५ ॥</p>
<p>मीच् देवो मीचि भक्त् । पूजोपचार् मी समस्त् ।</p>
<p>मीचि मातें पूजित् । हे इत्थंभूत् ’उपासना’ ॥ ९६ 
॥</p>
<p>हें उपासनाकांडींचें निजसार् । आगमशास्त्रींचें 
गुह्य् भांडार् ।</p>
<p>माझ्या निजभक्तांचें वस्तीचें घर् । ते हे साचार् 
उपासना ॥ ९७ ॥</p>
<p>’ज्ञानकांड्’ तें अलौलिक् । वेद् आपला आपण् द्योतक् 
।</p>
<p>अवघा संसाराचि काल्पनिक् । तेथ् वेद् नियामक् कोणे 
अर्थें ॥ ९८ ॥</p>
<p>वोस् घरास् वस्तीस् पहा हो । निर्जीव् पाहुणा आला 
राहों ।</p>
<p>त्याचा कोण् करील् वोठवो । तैसा भावो वेदाज्ञे ॥ 
९९ ॥</p>
<p>[ श्रुति-’एकमेवाद्वितीयं ब्रह्म्, नेह् नानास्ति 
किंचन्’ ]</p>
<p>खांबसूत्रावरील् पुतळीसी । तीतें बोडिलें जेवीं 
शिसीं ।</p>
<p>तेथें नाहीं निघणें पुढारे केंसीं । तेवीं शुद्धीं 
वेदासी ठाव् नाहीं ॥ ५०० ॥</p>
<p>मूळ् संसारचि मायिक् । तेथ् वेद् तोही तद्रूप् देख् 
।</p>
<p>मृगजळीं नाहीं उदक् । परी वोलावाहि देख् असेना ॥ 
१ ॥</p>
<p>जेथ् मूळीं मुख्य् अद्वैतता । तेथ् कैंचा वक्ता 
कैंचा श्रोता ।</p>
<p>कैंचें कर्म् कैंचा कर्ता । वेदवार्ता ते कैंची 
॥ २ ॥</p>
<p>नाहीं दृश्य्-दृष्टा-दर्शन् । नाहीं ध्येय्-ध्याता-ध्यान् 
।</p>
<p>नाहीं ज्ञेय्-ज्ञाता-ज्ञान् । वेदवचन् तेथें कैंचें 
॥ ३ ॥</p>
<p>जेथ् भ्रमाची राणीव् । जेथ् भेदाची जाणीव् ।</p>
<p>तेथ् वेदाची शहाणीव् । गोड् गाणीव् उपनिषदांची 
॥ ४ ॥</p>
<p>जंव् भेदाची सबल् स्थिती । तंव् वेदाची थोर् ख्याती 
।</p>
<p>भेदु आलिया अद्वैतीं । वेद् विराला ’नेति’ म्हणोनी 
॥ ५ ॥</p>
<p>जळगार् जळीं विरे । तेवीं वेदु अद्वैतीं मुरे ।</p>
<p>हें ’ज्ञानकांड्’ साचोकारें । तुज् म्यां खरें 
सांगितले ॥ ६ ॥</p>
<p>तेथ् उपजला स्वयें अग्नी । त्या अरणी जाळूनि शमे 
वन्ही ।</p>
<p>तेवीं ज्ञानकांडनिरूपणीं । वेदु निज् निर्दळणीं 
पर्वतला ॥ ७ ॥</p>
<p>एक् ब्रह्म् जें अद्वैत् । येणें श्रुतिवाक्यें 
मिथ्या द्वैत् ।</p>
<p>हें बोलूनि वेद् हारपे तेथ् । ब्रह्म् सदोदित् संपूर्ण् 
॥ ८ ॥</p>
<p>’मी ब्रह्म्’ हे शुद्धीं स्फुरे स्फूर्ती । तेथचि 
ॐकाराची उत्पत्ती ।</p>
<p>तोही ब्रह्मरूप् निश्चितीं । त्यासी ’बह्म्’ म्हण्ती 
एकाक्षर् ॥ ९ ॥</p>
<p>त्या ॐकारापासोनि गहन् । श्रुति शाखा स्वर् वर्ण् 
।</p>
<p>झालें तें ब्रह्मरूप् जाण् । एवं वेद् पूर्ण् परब्रह्म् 
॥ ५१० ॥</p>
<p>जेवीं सोन्याचे अळंकार । पाहतां सोनेंचि साचार 
।</p>
<p>तेवीं श्रुतिशाखावेदविस्तार । तो अवघा ॐकार मद्रूपें 
॥ ११ ॥</p>
<p>जो वेदप्रतिपाद्य पुरुषोत्तम । जो भक्तकामकल्पद्रुम्‌ 
।</p>
<p>तो हें बोलिला मेघश्याम । आत्माराम श्रीकृष्ण ॥ 
१२ ॥</p>
<p>तिंही कांडी निजसंबंध । पूर्वापर अविरुद्ध ।</p>
<p>हा वेदार्थ परम शुद्ध । तुज म्यां विशद बोधिला ॥ 
१३ ॥</p>
<p>याहोनियां परता । वेदार्थ नाहीं गा सर्वथा ।</p>
<p>तो तुज म्यां सांगितला आतां । जाण तत्त्वता उद्धवा 
॥ १४ ॥</p>
<p>या वेदार्थाची निजखूण । हृदयीं भोगितां आपण ।</p>
<p>होय जीवशिवां समाधान । ऐसें श्रीकृष्ण बोलिला ॥ 
१५ ॥</p>
<p>हें ऐकोनि उद्धव जाण । झाला वेदार्थीं निमग्न ।</p>
<p>दोनी टंवकारले नयन । स्वानंदीं मन बुडालें ॥ १६ ॥
</p>
<p>चित्तचैतन्या मिळणी पाडी । कंठीं बाष्प दृढ अडी 
।</p>
<p>लागतां स्वानंदाची गोडी । उभिली गुढी रोमांची ॥ 
१७ ॥</p>
<p>शरीरीं स्वेद सकंपता । नयनीं स्वानंदजळ येतां ।
</p>
<p>बोल बुडाला सर्वथा । मूर्च्छा येतयेतां सांवरी 
॥ १८ ॥</p>
<p>तंव हृदया आली आठवण । हें भलें नव्हे दुश्चित्तपण 
।</p>
<p>झणीं निजधामा जा‌ईल श्रीकृष्ण । येणें धाकें नयन 
उघडिले ॥ १९ ॥</p>
<p>तंव घवघवीत । मुकुट कुंडलें मेखळा ।</p>
<p>कांसे झळके सोनसळा । आपाद बनमाळा शोभत ॥ ५२० ॥</p>
<p>अंतरीं भोगी चैतन्यघन । बाहेरी उघडितां नयन ।</p>
<p>आनंदविग्रही श्रीकृष्ण । मूर्ती संपूर्ण संमुख 
देखे ॥ २१ ॥</p>
<p>म्हणे श्रीकृष्ण चैतन्यघन । जैतन्यविग्रही श्रीकृष्ण 
।</p>
<p>सगुणनिर्गुणरूपें जाण । ब्रह्म परिपूर्ण श्रीकृष्ण 
॥ २२ ॥</p>
<p>बाप भाग्य उद्धवाचें । सगुणनिर्गुण दोंहीचें ।</p>
<p>सुख भोगितसे साचें । हें श्रीकृष्णकृपेचें महिमान 
॥ २३ ॥</p>
<p>जेथ सद्गुसरुकृपा संपूर्ण । तेथ शिष्याची आवडी 
प्रमाण ।</p>
<p>तो जैं मागे मूर्ति सगुण । तैं तेचि जाण गुरु देती 
॥ २४ ॥</p>
<p>पाहिजे निर्गुण निजप्राप्ति । ऐशी आवडी ज्याचे 
चित्तीं ।</p>
<p>तैं निर्गुणाचिये निजस्थितीं । गुरुकृपा निश्चितीं 
नांदवी ॥ २५ ॥</p>
<p>सगुण निर्गुण स्वरूपें दोनी । भोगावया आवडी ज्याचे 
मनीं ।</p>
<p>तेही स्थितीच्या गुरु दानीं । कृपाळुपणीं समर्थ 
॥ २६ ॥</p>
<p>सद्गुसरूचें अगाध महिमान । जें वेदा न बोलवेचि जाण 
।</p>
<p>त्याची कृपा झालिया पूर्ण । दुर्लभ कोण पदार्थ ॥ 
२७ ॥</p>
<p>ते कृष्णकृपेस्तव जाण । फिटलें उद्धवाचें दुर्लभपण 
।</p>
<p>सगुण निर्गुण एक कृष्ण । हे खूण संपूर्ण बाणली ॥ 
२८ ॥</p>
<p>जाणोनि कृष्णाचें पूर्णपण । त्याचे लक्षोनि श्रीचरण 
।</p>
<p>धांवोनि उद्धव आपण । घाली लोटांगण हरिचरणीं ॥ २९ 
॥</p>
<p>तेव्हां सांवळा सकंकरण । चारी बाह्या पसरी श्रीकृष्ण 
।</p>
<p>उद्धवासी प्रेमें उजलून । दीधलें आलिंगन स्वानंदें 
॥ ५३० ॥</p>
<p>त्या आलिंगनाचें सुख । अनुभवी जाणती देख ।</p>
<p>जो उद्धवासी झाला हरिख । त्याचा जाणता एक श्रीकृष्ण 
॥ ३१ ॥</p>
<p>तो कृष्ण म्हणे उद्धवा । हा विसाव्याचा विसावा ।
</p>
<p>माझ्या वेदाचा निजगुह्यठेवा । तो हा एकविसावा तुज 
एकविसावा तुज सांगितला ॥ ३२ ॥</p>
<p>जेणें मोडे लिंगदेहाचा यावा । जेणें जीवत्व नाठवे 
जीवा ।</p>
<p>तो हा विसाव्याचा विसावा । तुज एकविसावा निरूपिला 
॥ ३३ ॥</p>
<p>जेणें मिथ्यात्व ये देहभावा । जेणें शून्य पडे रूपनांवा 
।</p>
<p>तो हा विसाव्याचा विसावा । एकविसावा निरूपिला ॥ 
३४ ॥</p>
<p>जेथ अज्ञाना होय नागोवा । जेथ ज्ञान ये अभावा ।</p>
<p>तो विसाव्याचा विसावा । एकविसावा निरूपिला ॥ ३५ 
॥</p>
<p>जेथ वेदुही वेडावला । बोधही लाजोनि बुडाला ।</p>
<p>अनुभवो स्वयें थोंटावला । तो हा निरूपिला वेदार्थ 
॥ ३६ ॥</p>
<p>हें वेदार्थसारनिरूपण । मज विश्वात्म्याचें निजनिधान 
।</p>
<p>तुज म्यां सांगितलें संपूर्ण । हे जीवींची खूण उद्धवा 
॥ ३७ ॥</p>
<p>कोटिकोटि साधनें करितां । गुरुकृपेवीण सर्वथा ।
</p>
<p>हे न ये कोणाचे हाता । जाण तत्त्वतां उद्धवा ॥ ३८ 
॥</p>
<p>ते गुरुकृपेलागीं जाण । आचरावे स्वधर्म पूर्ण ।
</p>
<p>करावें गा शस्त्रश्रवण । वेदपठण तदर्थ ॥ ३९ ॥</p>
<p>ते कृपेलागीं आपण । व्हावें दीनाचेंही दीन ।</p>
<p>धरितां संतांचे चरण । स्वामी जनार्दन संतुष्टे 
॥ ५४० ॥</p>
<p>गुरु संतुष्टोनि आपण । करवी भागवतनिरूपण ।</p>
<p>एका विनवी जनार्दन । कृपा नित्य नूतन करावी ॥ ४१ 
॥</p>
<p>पूढील अध्यायीं गोड प्रश्न । उद्धव पुसेल आपण ।</p>
<p>प्रकृतिपुरुषांचें लक्षण । तत्त्वसंख्या पूर्ण 
विभाग ॥ ४२ ॥</p>
<p>त्याचें सांगतां उत्तर । जन्ममरणाचा प्रकार ।</p>
<p>स्वयें सांगेल शर्ङ्गधर । कथा गंभीर परमार्थी ॥ 
४३ ॥</p>
<p>जे कथेचें करितां श्रवण । वैराग्य उठे कडकडून ।</p>
<p>येणें विन्यासें निरूपण । स्वयें श्रीकृष्ण सांगेल 
॥ ४४ ॥</p>
<p>घटाकाशें ठाकिजे गगन । तेवीं एका जनार्दना शरण ।
</p>
<p>त्याचे वंदिता श्रीचरण । रसाळ निरूपण स्वयें स्मरे 
॥ ५४५ ॥</p>

<blockquote>
<p><br/></p>
<p>एकाकारटीकायां वेदत्रयविभागनिरूपणं नाम एकविंशोऽध्यायः 
॥ २१ ॥</p>
<p>श्रीकृष्णार्पणमस्तु ॥ श्लोक ॥ ४३ ॥ ओंव्या ॥ ५४५ 
॥</p>
<p><br/></p>

</blockquote>

</article>
</body>
<!-- mirrored from santeknath.org/eknathi bhagwat/adhyay 7.html by HTTrack Website Copier/3.x [XR&CO'2013], Tue, 04 Aug 2015 03:10:59 GMT -->
</html>
