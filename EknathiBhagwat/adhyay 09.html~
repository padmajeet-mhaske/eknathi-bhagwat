<html>

<!-- Mirrored from santeknath.org/eknathi bhagwat/adhyay 2.html by HTTrack Website Copier/3.x [XR&CO'2013], Tue, 04 Aug 2015 03:10:45 GMT -->
<head>
<meta http-equiv="content-type" content="text/html; charset=utf-8" />
<link rel="stylesheet" href="https://maxcdn.bootstrapcdn.com/bootstrap/3.3.5/css/bootstrap.min.css">
<link href='http://fonts.googleapis.com/css?family=Amita:400|Glegoo:400&subset=devanagari,latin' rel='stylesheet' type='text/css'>
<link rel="stylesheet" type="text/css" media="print" href="style_print.css">
<link rel="stylesheet" type="text/css" media="screen" href="style_print.css">
<style type="text/css">
<!--
.style1 {font-weight: bold}
-->
</style>
</head>
<body bgcolor="#ffffff">
<article>
<h1>॥ श्री एकनाथी भागवत ॥ </h1>
<p><br/></p>
<h2>अध्याय नववा </h2>
<p><br/></p>
<p>श्रीगणेशाय नमः ॥ श्रीकृष्णाय नमः ॥</p>
<p>ॐ नमो सद्‍गुरु अमरपती । अनुभवु तोचि ऐरावती ।</p>
<p>स्वानंदमदें भद्रजाती । उन्मत्तस्थितीं डुल्लत 
॥१॥</p>
<p>उपदेशाचें वज्र तिख । छेदी संकल्पविकल्पपांख ।</p>
<p>जडजीव ते पर्वत देख । निजस्थानीं सम्यक स्थापिसी 
॥२॥</p>
<p>विवेकाचे पारिजात । वैराग्यसुमनीं घमघमित ।</p>
<p>मुमुक्षभ्रमर रिघोनि तेथ । आमोद सेविती चित्सुख 
॥३॥</p>
<p>उपशम तोचि बृहस्पती । विश्वासें तुझा निकटवर्ती 
।</p>
<p>त्यासी मानिसी अतिप्रीतीं । तो सभेप्रती सदस्य 
॥४॥</p>
<p>कृपाकामधेनूंचीं खिल्लारें । श्रद्धावत्साचेनि 
हुंकारें ।</p>
<p>वोळल्या वोरसाचेनि भरें । तें दुभतें पुरे भागवतां 
॥५॥</p>
<p>सतेज चिंतामणीचे खडे । सभोंवतीं लोळती चहूंकडे 
।</p>
<p>भक्त न पाहती तयांकडे । चरणसुरवाडें सुखावले ॥६॥
</p>
<p>स्वर्गांगना अष्टमा सिद्धी । तुजपुढें नाचती नाना 
छंदीं ।</p>
<p>त्यांतें दास न पाहती त्रिशुद्धी । मंदबुद्धि भाळले 
॥७॥</p>
<p>समसाम्यें समान । अढळ तुझें सिंहासन ।</p>
<p>सच्चिदानंदाची गादी जाण । तेथें सुखासन पैं तुझें 
॥८॥</p>
<p>पावावया तुझिया पदाप्रती । साधनचतुष्टयसंपत्ती 
।</p>
<p>जोडोनियां याजक यजिती । प्रत्यगावृत्तीचेनि यागें 
॥९॥</p>
<p>जे मन होमिताति सावधानीं । ऐसें भक्तभजन देखोनि 
।</p>
<p>तेणें भावार्थयोगें संतोषोनी । निजपददानी तूं होशी 
॥१०॥</p>
<p>त्यांसी निजात्मता दे‌ऊनि । बैसविसी निजासनीं ।
</p>
<p>मरणेंवीण अमर करूनी । अपतनीं स्थापिसी ॥११॥</p>
<p>इंद्रा अहल्येशीं व्यभिचारु । तुज वृंदेशीं दुराचारु 
।</p>
<p>इंद्र जाहला सहस्रनेत्रु । तूं सर्वांगे सर्वत्रु 
देखणा ॥१२॥</p>
<p>इंद्रासी दैत्य करिती दीन । त्याचें पद घेती हिरोन 
।</p>
<p>तुज भक्त करिती प्रसन्न । पद चिद्घन ते घेती ॥१३॥
</p>
<p>ककुत्स्थ बैसला इंद्राचे स्कंधीं । दुर्वास बैसला 
तुझ्या खांदीं ।</p>
<p>इंद्र वर्ते विष्णूचे बुद्धीं । तूं भक्तच्छंदीं 
वर्तसी ॥१४॥</p>
<p>रावणें बंदीं घातलें इंद्रासी । तुज बळीनें राखिलें 
द्वारासी ।</p>
<p>इंद्र याची याग‍अवदानासी । तूं भूमिदानासी याचिता 
॥१५॥</p>
<p>इंद्रासी अग्निमुखें प्राप्ती । तुज विश्वतोमुखीं 
तृप्ती ।</p>
<p>ऐसा सद्‍गुरु तूं कृपामूर्तीं । अमरचक्रवर्ती गुरुराया 
॥१६॥</p>
<p>तुझी करावी विनवणी । तंव तेथें न रिघे वाणी ।</p>
<p>वाणीप्रकाश तुझेनी । वक्ता वदनीं तूं सत्य ॥१७॥
</p>
<p>एका एक जनार्दनीं । तो जनार्दन वक्ता वदनीं ।</p>
<p>ऐसा वचनामाजीं प्रवेशोनी । ग्रंथकरणी करविता ॥१८॥
</p>
<p>तेथें मूळीं निमाली अहंता । अहं दवडूनि तूं कवि कर्ता 
।</p>
<p>एका जनार्दनु अभंगी सूता । अभंगता गुरुचरणीं ॥१९॥
</p>
<p>त्या गुरुचरणप्रसादें । गुरूचीं लक्षणें विनोदें 
।</p>
<p>वाखाणिलीं यथाबोधें । यदुसंवादें अवधूतें ॥२०॥
</p>
<p>मागें अष्टमाध्यायाच्या अंतीं । असतां पिंगलेसी 
एकांतीं ।</p>
<p>विवेक-वैराग्य-निवृत्तीं । निजसुखप्राप्ती पावली 
॥२१॥</p>
<p>जंव जंव अपरिग्रह होणें । तंव तंव निजसुख पावणें 
।</p>
<p>हेंचि प्रस्तुत बोलणें । तेणें ब्राह्मणें बोलिजे 
॥२२॥</p>
<blockquote>
<p><br/></p>

<cite><p>श्रीब्राह्मण उवाच ।</p></cite>
<p>परिग्रहो हि दुःखाय यद्‌ यत्प्रियतमं नृणाम्‌ ।
</p>
<p>अनन्तं सुखमाप्नोति तद्विद्वान्‌ यस्त्वकिञ्चनः 
॥ १ ॥</p>
<p><br/></p>
</blockquote>

<p>ब्राह्मण म्हणे रायासी । परिग्रहो जयापाशीं ।</p>
<p>वाढतें दुःख तयासी । अहर्निशीं चढोवढी ॥२३॥</p>
<p>कुटुंबपरिग्रहाचे आसक्ती । कपोता निमाला दुर्मती 
।</p>
<p>आतां एकाकी परिग्रहो करिती । तेही पावती दुःखातें 
॥२४॥</p>
<p>गृहपरिग्रहें गृहस्था । पाषाणमृत्तिकेची ममता 
।</p>
<p>काडीकारणें कलहो करितां । सुहृदता सांडिती ॥२५॥
</p>
<p>निःसंगा परिग्रहो लागला कैसा । शिष्यसंप्रदायें 
घाली फांसा ।</p>
<p>शास्त्रपुस्तकसंग्रहवशा । वाढवी आशा मठाची ॥२६॥
</p>
<p>त्या मठशिष्यांचें सांत्वन । करितां अत्यंत होय 
दीन ।</p>
<p>मग परिग्रहाचें उपशमन । अपरिग्रही जाण करिताति 
॥२७॥</p>
<p>त्या मठाचिया आशा । शिष्यसंप्रदायवशा ।</p>
<p>कलहो लागे आपैसा । विरोधु संन्यासा परिग्रहें ॥२८॥
</p>
<p>परिग्रहो जिणोनि गाढा । लंगोटी त्यजूनि जाहला उघडा 
।</p>
<p>नागवे माथां घे‌ऊनि घडा । लाविल्या झाडा शिंपित 
॥२९॥</p>
<p>त्या वृक्षाचें कोणी पान तोडी । त्यासी आक्रोशें 
कलह मांडी ।</p>
<p>थोर परिग्रहाची सांकडी । दुःखें पीडी सर्वांतें 
॥३०॥</p>
<p>आवडीं केला जो परिग्रहो । तो तो उपजवी दुःखकलहो ।
</p>
<p>हा होतांही अनुभवो । वैराग्य पहा हो उपजेना ॥३१॥
</p>
<p>ऐशी परिग्रहाची कथा । देखोनि देखणा जो ज्ञाता ।</p>
<p>आसक्ती सांडोनि सर्वथा । अकिंचनपंथा लागला ॥३२॥
</p>
<p>प्रपंच अनित्य नाशवंत । तेथील संग्रह काय शाश्वत 
।</p>
<p>ऐसें विवंचूनि समस्त । अकिंचनचित्त ते जाहले ॥३३॥
</p>
<p>परिग्रहामाजीं गाढा । देहपरिग्रहाचा खोडा ।</p>
<p>मिथ्यात्वें फोडी रोकडा । तो विवेकें गाढा ज्ञाता 
पैं ॥३४॥</p>
<p>जेथ देहपरिग्रह मिथ्या जाहला । तो अनंत सुखाच्या 
घरा आला ।</p>
<p>ज्या सुखासी अंत न वचे केला । त्या पावला निजसुखा 
॥३५॥</p>
<p>परिग्रहो दुःखवंतु । हा ’कुररी’ गुरुत्वें वृत्तांतु 
।</p>
<p>तुज सांगेन साद्यंतु । उपहासें अवधूतु बोलिला ॥३६॥
</p>
<p>तंव राजा मनीं चमत्कारला । म्हणे मी राज्यपरिग्रहें 
गुंतला ।</p>
<p>देहपरिग्रहें बंदी पडला । पाहिजे केला हा त्यागु 
॥३७॥</p>
<p>ऐसा राजा सवैराग्यु । करूं पाहे सर्वत्यागु ।</p>
<p>श्रवणें जाहला तो सभाग्यु । होय योग्यु निजज्ञाना 
॥३८॥</p>
<p>कुररी-गुरुत्वें जाणा । परिग्रहत्यागविवंचना ।
</p>
<p>आणावया जी मना । सादर श्रवणा करीतसे ॥३९॥</p>
<blockquote>
<p><br/></p>

<p>सामिषं कुररं जघ्नुर्बलिनो ये निरामिषाः ।</p>
<p>तदामिषं परित्यज्य स सुखं समविन्दत ॥ २ ॥</p>
<p><br/></p>
</blockquote>

<p>’कुरर’ बोलिजे टिटवा । पावला आमिषकवळु बरवा ।</p>
<p>तेणें तेथेंची भक्षवा । तो लोभस्वभावा ठेविला ॥४०॥
</p>
<p>तें आमिष देखोनियां फार । बळी जे निरामिष कुरर ।</p>
<p>ते धांविन्नले अतिसत्वर । लहान थोर मिळोनि ॥४१॥
</p>
<p>हिरोनि घे‌ऊं पाहती बळें । हें जाणोनियां तो पुढें 
पळे ।</p>
<p>पळतां देखोनि एक वेळे । त्वरें तत्काळें वेढिला 
॥४२॥</p>
<p>त्या आमिषाचिया चाडा । थोर मांडला झगडा ।</p>
<p>मारूं लागले फडफडां । चहूंकडा निष्ठुर ॥४३॥</p>
<p>एक झडपिती पांखीं । एक चपेटे हाणिती नखीं ।</p>
<p>एक विदारिती मुखीं । परम दुःखी होतसे ॥४४॥</p>
<p>आमिष-कवळें गुंतलें मुख । मारितां दे‌ऊं न शके हाक 
।</p>
<p>खस्तावेस्त करितां देख । बोलावया मुख त्या नाहीं 
॥४५॥</p>
<p>हे माझे स्वजाती पहा हो । सांडोनियां सुहृदभावो 
।</p>
<p>मज कां करूं आले अपावो । तो अभिप्रावो विवंची ॥४६॥
</p>
<p>म्हणे माझिया दुःखासी मूळ । मजपाशील आमिष-कवळ ।</p>
<p>तो त्यजोनियां तत्काळ । सुखी सुनिश्चळ बैसला ॥४७॥
</p>
<p>जेथ आमिषकवळु पडे । तेथ कलहाचा गोंधळ मांडे ।</p>
<p>परस्परें फुटती मुंडें । ठेंचिती तोंडे येरयेरां 
॥४८॥</p>
<p>आमिष त्यजोनि बैसला देख । तो पाहे कलहाचें कौतुक 
।</p>
<p>मूळ परिग्रहो तेथें दुःख । परम सुख त्यागितां ॥४९॥
</p>
<p>माड्या गोपुरें धवळारा । धनधान्य नाना अंबरा ।</p>
<p>रत्नें प्रवाल धन-पुत्र-दारा । हा समुदायो खरा परिग्रहो 
॥५०॥</p>
<p>या समस्त परिग्रहाचें मूळ । देहबुद्धि गा केवळ ।
</p>
<p>तेहीं अभिमानें सबळ । एवं सर्वांस मूळ अभिमानु ॥५१॥
</p>
<p>तो अभिमानु जैं सांडे । तैं प्रपंचाचें मूळ खंडे 
।</p>
<p>मूळ छेदिल्या जेवीं उलंडे । अतिप्रचंडे तरुवर ॥५२॥
</p>
<p>अभिमान देहबुद्धिजीवन । देहबुद्धि संगास्तव गहन 
।</p>
<p>उभयसंगु तो आयतन । निवासस्थान परिग्रहो ॥५३॥</p>
<p>एवं अन्योन्य सापेक्षक । येरयेरा आवश्यक ।</p>
<p>याचे त्यागीं परम सुख । अतिदुःख तो परिग्रहो ॥५४॥
</p>
<p>परिग्रहत्यागाचें मूळ जाण । आधीं त्यजावा अभिमान 
।</p>
<p>तेणेंवीण त्यागु तो विटंबन । केल्या जाण हो‌ईल ॥५५॥
</p>
<p>अभिमानसहित सकळ सांडे । तैं पडती सुखाचे पायमांडे 
।</p>
<p>तें सुख न बोलवे तोंडें । शब्द मुरडे लाजोनि ॥५६॥
</p>
<p>अभिमान जा‌ऊन वर्तन । कैसें राया म्हणसी जाण ।</p>
<p>तें अर्भक-गुरुत्वलक्षण । तुज संपूर्ण सांगेन ॥५७॥
</p>
<blockquote>
<p><br/></p>

<p>न मे मानापमानौ स्तो न चिन्ता गेहपुत्रिणाम्‌ ।
</p>
<p>आत्मक्रीड आत्मरतिः विचरामीह बालवत्‌ ॥ ३ ॥</p>
<p><br/></p>
</blockquote>

<p>बाल माझें तुझें न म्हणे । उंच नीच कांही नेणे ।</p>
<p>यालागीं मानापमान तेणें । सुखें साहणें सर्वथा 
॥५८॥</p>
<p>तिमासांचेनि बाळकें । मानु कोण हें नोळखे ।</p>
<p>अपमानु तोही न देखे । आपुलेनि सुखें क्रीडत ॥५९॥
</p>
<p>दुजेपणातें नातळे । बालक आपुलियाचि लीळें ।</p>
<p>आप‍आपणियाशींच खेळें । आपुलेनि मेळें आपण ॥६०॥</p>
<p>देहगेहांची चिंता । बाळासि नातळे सर्वथा ।</p>
<p>स्वभावेंचि निश्चिंतता । चिंताकथा त्या नाहीं ॥६१॥
</p>
<p>न देखतां दुजी स्थिती । बाळका आपुली आपणिया प्रीती 
।</p>
<p>आपुली आपणिया अतिरती । तैसी गती योगिया ॥६२॥</p>
<p>योगियासी प्रपंचाचें भान । सत्यत्वें नाहीं जाण 
।</p>
<p>यालागीं मानापमान । दोन्ही समान तयासी ॥६३॥</p>
<p>चित्रींचेनि सापें खादला । तो चित्रींचेनि अमृतें 
वांचला ।</p>
<p>तेवीं जिण्या मरण्या मुकला । निश्चळ ठेला निर्द्वंद्वें 
॥६४॥</p>
<p>गृहदारापुत्रचिंता । हे समूळ मिथ्या वार्ता ।</p>
<p>स्वदेहो सत्यत्वें असता । तरी करूं लाहता चिंतेतें 
॥६५॥</p>
<p>भवमूळ कल्पना जाण । ते कल्पना मना‌आधीन ।</p>
<p>तें मन स्वरूपीं जाहलिया लीन । तेव्हां वस्तु-चिद्घन 
सर्वत्र ॥६६॥</p>
<p>तेणें स्वरूपानुसंधानें । सुखें क्रीडतु चिद्धनें 
।</p>
<p>क्रीडा दैवयोगें करणें । देहाभिमानें विरहित ॥६७॥
</p>
<p>पावोनि निजसुखप्राप्ती । मन‍आदि इंद्रियें उपरमती 
।</p>
<p>अणुभरी स्फुरेना वृत्ती । ’समाधि’ बोलती या नांव 
॥६८॥</p>
<p>तेचि स्वरूपीं ठेवूनि मन । बाह्यस्फूर्तीचें स्फुरे 
भान ।</p>
<p>ते दशा गा ’व्युत्थान’ । साधुजन बोलती ॥६९॥</p>
<p>उंबर्‍यावरी ठेविला दिवा । तो जेवीं देखे दोंही 
सवा ।</p>
<p>तैसी व्युत्थानदशा जीवभावा । उभय स्वभावा देखणी 
॥७०॥</p>
<p>लवण-जळा समरसता । तेवीं स्वरूपीं विरवूनि चित्ता 
।</p>

<p>समाधिव्युत्थाना हाणी लाथा । निजीं निजस्वरूपता 
पावोनि ॥७१॥</p>
<p>त्यासी कोणाचा मानापमान । गृहपुत्रचिंता करी कोण 
।</p>
<p>स्वरूपीं हारपलें मन । निजसमाधान पावला ॥७२॥</p>
<p>मनेंवीण जें विहरण । तें बालकाच्या ऐसें जाण ।</p>
<p>दैवयोगें चलनवलन । वृत्तिशून्य वर्तत ॥७३॥</p>
<blockquote>
<p><br/></p>

<p>द्वावेव चिन्तया मुक्तौ परमानन्द आप्लुतौ ।</p>
<p>यो विमुग्धो जडो बालो यो गुणेभ्यः परं गतः ॥ ४ ॥</p>
<p><br/></p>
</blockquote>

<p>थोर् चिंतेचा आवर्त् । जेथ् ब्रह्मादिक् बुडत् 
।</p>
<p>ते आवर्तीं दोघे मुक्त् । परीस् निश्चित् यदुवीरा 
॥७४॥</p>
<p>दोघां नाहीं द्वैतभान् । दोघे नेणती मानापमान् 
।</p>
<p>दोघे सुखें सुखसंपन्न् । दोघे मनेंवीण् वर्तती 
॥७५॥</p>
<p>एकासी पुढे भेटेल् दुःख् । दुजेनि जिंतिलें सुखदुःख् 
।</p>
<p>एकासी मुग्धतेचें सुख् । दुज्या देख् निजज्ञान् 
॥७६॥</p>
<p>पाहतां बाळकाचे ठायीं । गुप्तवासना असे देहीं ।
</p>
<p>ते अंकुरीजोनि पाही । अवश्य् अपायीं घालील् ॥७७॥
</p>
<p>तैसा नव्हे योगिया गुणातीत् । जो पूर्णानंदें पूर्णभरित् 
।</p>
<p>त्यासी सुखदुःखाची मात् । नाहीं जगांत् सर्वथा 
॥७८॥</p>
<p>देहीं दिसे जीव् वर्तत् । तो केवीं झाला गुणातीत् 
।</p>
<p>ऐसे म्हणसी तो वृत्तांत् । ऐक् साद्यंत् सांगेन् 
॥७९॥</p>
<p>साधकें सेवूनि साधुजन् । वाढविला सत्त्वगुण् ।</p>
<p>वाढलेनि सत्त्वें जाण् । ज्ञानसाधन् साधिलें ॥८०॥
</p>
<p>साधिलेनि ज्ञानसाधनें । छेदी रजतमांचीं विंदानें 
।</p>
<p>जें मोहममतेचीं दारुणें । उभय् भोगजन्यें कर्मठां 
॥८१॥</p>
<p>एवं वाढलेनि सत्त्वोत्तमें । निर्दळलीं रजतमें 
।</p>
<p>सत्त्व् एकलेपणें निमे । स्वयें उपशमें तें जाणा 
॥८२॥</p>
<p>जंव् जंव् काष्ठसंभार् असे । तंव् तंव् अग्नि जाळी 
उल्हासें ।</p>
<p>सरलेनि काष्ठलेशें । अग्नि प्रवेशे निजतेजीं ॥८३॥
</p>
<p>ऐसी जिणोनि गुणावस्था । योगी पावला गुणातीतता ।
</p>
<p>त्यासी न् बाधी भवव्यथा । प्रलयकल्पता झालिया ॥८४॥
</p>
<p>ज्या सुखासी नाहीं अंत् । तें सुख् स्वरूपें झालें 
प्राप्त् ।</p>
<p>ते देहीं वर्ततां देहातीत् । चिंता‌आवर्त् त्यां 
नाहीं ॥८५॥</p>
<p>एकाकी जाहल्यावीण् तत्त्वतां । ते अवस्था न् चढे 
हाता ।</p>
<p>येचिविशीं नृपनाथा । ’कुमारी’ गुरुकथा सांगेन् 
॥८६॥</p>
<blockquote>
<p><br/></p>

<p>क्वचित्‌ कुमारी त्वात्मानं वृणानान्‌ गृहमागतान्‌ 
।</p>
<p>स्वयं तानर्हयामास् क्वापि यातेषु बन्धुषु ॥ ५ 
॥</p>
<p><br/></p>
</blockquote>

<p>कोणी एके कुमारीसी । घरीं राखण ठेवूनि तिसी ।</p>
<p>पिता माता स्वगोत्रेसीं । गेली यात्रेसी कुळदेवा 
॥८७॥</p>
<p>ते कुमारीचें विवाहलग्न । पूर्वीं नेमिलें होतें 
जाण ।</p>
<p>त्या निश्चयालागीं ब्राह्मण । घरा संपन्न पैं आले 
॥८८॥</p>
<p>पुसती घरीं आहे कोण । लाजे नोवरी धरी मौन ।</p>
<p>त्यांसी न देतां दर्शन । पूजाविधान ते मांडी ॥८९॥
</p>
<p>वातायनद्वारा आसनें । दिधलीं समस्तांकारणें ।</p>
<p>गंधाक्षता सुमनें पानें । दिधले मौनें उपचार ॥९०॥
</p>
<p>देखोनि पूजेचें विधान । जाणों सरले ते ब्राह्मण 
।</p>
<p>घरीं नोवरीचि आहे जाण । हें चतुरलक्षण तियेचें ॥९१॥
</p>
<p>त्यांच्या पाहुणेराची चिंता । उशिरां ये‌ईल माझी 
माता ।</p>
<p>ते काळीं साळीं सडितां । विलंबु सर्वथा हो‌ईल ॥९२॥
</p>
<blockquote>
<p><br/></p>

<p>तेषामभ्यवहारार्थं शालीन्‌ रहसि पार्थिव ।</p>
<p>अवघ्नन्त्याः प्रकोष्ठस्थाश्चक्रुः शङ्खाः स्वनं 
महत्‌ ॥ ६ ॥</p>
<p><br/></p>
</blockquote>

<p>ऐसें विचारूनि जाण । साळी कांडूं रिघे आपण ।</p>
<p>ते कंडणकाळींचे विंदान । चतुरलक्षण परियेसीं ॥९३॥
</p>
<p>घावो घालितां कांडणा । उठी झणत्कार करकंकणा ।</p>
<p>तेणें नादें लाजोनि जाणा । विचारु मनामाजीं करी 
॥९४॥</p>
<blockquote>
<p><br/></p>

<p>सा तज्जुगुप्सितं मत्वा महती व्रीडिता ततः ।</p>
<p>बभञ्जैकैकशः शङ्खान्‌ द्वौ द्वौ पाण्योरशेषयत्‌ 
॥ ७ ॥</p>
<p><br/></p>
</blockquote>

<p>या शंखवलयांचा ध्वनि । पडेल पाहुण्यांचें कानीं 
।</p>
<p>ते अत्यंत लाज मजलागुनि । नववधु कांडणीं बैसली ॥९५॥
</p>
<p>त्यांच्या कानीं ध्वनि न पडे । कांडण तरी चाले पुढे 
।</p>
<p>ऐसें विचारोनि रोकडें । कंकणाकडे पाहिलें ॥९६॥</p>
<p>पाहतां दिसे ते अबला । विचार वृद्धाहोनि आगळा ।</p>
<p>करीचा कंकणखळाळा । युक्तीं वेल्हाळा विभागी ॥९७॥
</p>
<p>जरी कंकण फोडूं आतां । तरी ते मुहूर्तींच अशुभता 
।</p>
<p>शतायु हो माझा भर्ता । न फोडी सर्वथा या हेतु ॥९८॥
</p>
<p>अति बुद्धिमंत ते कुमारी । हळूचि कंकणें उतरी ।</p>
<p>ते ठेवी जतनेवरी । राखे दों करीं दोनी ॥९९॥</p>
<p>दोनी कंकणें उरवूनी । कांडूं बैसली कांडणीं ।</p>
<p>दोंहीमाजीं उठे ध्वनी । ऐकोनि कानीं लाजिली ॥१००॥
</p>
<blockquote>
<p><br/></p>

<p>उभयोरप्यभूद्‌ घोषो ह्यवघ्नन्त्याः स्वशङ्खयोः 
।</p>
<p>तत्राप्येकं निरभिददेकस्मान्नाभवद्ध्वनिः ॥ ८ 
॥</p>
<p><br/></p>
</blockquote>

<p>म्हणे दोघांचा संगु एके स्थानीं । तेथें सर्वथा 
न राहे ध्वनी ।</p>
<p>दोंतील एक वेगळें काढोनी । बसे कांडणीं कुमारी ॥१॥
</p>
<p>एकपणीं कांडितां । ध्वनि नुठेचि तत्त्वतां । </p>
<p>तो उपदेशु नृपनाथा । झालों शिकता मी तेथ ॥२॥</p>
<blockquote>
<p><br/></p>

<p>अन्वशिक्षमिमं तस्या उपदेशमरिन्दम ।</p>
<p>लोकाननुचरन्नेतान्‌ लोकतत्त्वविवित्सया ॥ ९ ॥
</p>
<p><br/></p>
</blockquote>

<p>जिणोनि प्रतिस्पर्धी भूपाळ । किंकर केले राजे सकळ 
।</p>
<p>तूं अरिमर्दन सबळ । मिथ्या केवळ तो गर्व ॥३॥</p>
<p>कामक्रोधादि अरिवर्ग । न जिणतां सकळ साङ्ग ।</p>
<p>’अरिमर्दन’ हा बोल व्यंग । हो‌ईल चांग ये अर्थी ॥४॥
</p>
<p>कामादिक सहा वैरी । येणें उपदेशशस्त्रधारीं ।</p>
<p>जिणोनि घालितां तोडरीं । मग संसारी अरि नाहीं ॥५॥
</p>
<p>लोकांवेगळा अवधूतु । म्हणसी कुमारी ते घरांआंतु 
।</p>
<p>तो एकांतींचा वृत्तांतु । कैसेनि प्राप्तु तुज 
झाला ॥६॥</p>
<p>राहोनियां विजनस्थानीं । विश्वासोनि गुरुवचनीं 
।</p>
<p>दृढ बैसोनि आसनीं । निजतत्त्व ध्यानीं आकळिलें 
॥७॥</p>
<p>त्याचि तत्त्वनिश्चयालागुनी । मी विचरतसें ये मेदिनी 
।</p>
<p>निजात्मभावो जनीं वनीं । दृढ करोनि पाहतसें ॥८॥
</p>
<p>होतां दृश्येंसीं भेटी । दृश्य दृश्यत्वें न पडे 
मिठी ।</p>
<p>द्रष्टेपणही घालोनि पोटीं । ऐशिया दृष्टीं विचरत 
॥९॥</p>
<p>अंगीकारितां गुरुत्वगुण । देखतां जगाचें दर्शन 
।</p>
<p>मज होतसे चैतन्यभान । ऐसेन जाण मी विचरत ॥११०॥</p>
<p>ऐशिया निजदृष्टीं वीरा । मज विचरतां चराचरा ।</p>
<p>अवचटें कुमारीमंदिरा । त्याचि अवसरा मी आलों ॥११॥
</p>
<p>करितां कंकणविवंचना । निजस्वार्थाचिया खुणा ।</p>
<p>पाहोनि घेतलें ज्या लक्षणा । ते विचक्षणा परियेसीं 
॥१२॥</p>
<blockquote>
<p><br/></p>

<p>वासे बहूनां कलहो भवेद्‌ वार्ता द्वयोरपि ।</p>
<p>एक एव चरेत्तस्मात्‌ कुमार्या इव कङ्कणः ॥ १० ॥</p>
<p><br/></p>
</blockquote>

<p>जेथ होय बहुतांची वस्ती । तेथ अनिवार कलहप्राप्ती 
।</p>
<p>दोघे बैसल्या एकांतीं । वार्ता करिती बहुविधा ॥१३॥
</p>
<p>जेथें गोष्टीखालीं काळु जाये । तेथें निजस्वार्थु 
हों न लाहे ।</p>
<p>यालागीं मी पाहें । विचरत आहें एकाकी ॥१४॥</p>
<p>एकाकी एकाग्रता । साधिल्या थोर लाभु ये हाता ।</p>
<p>येचविषयीं शरकर्ता । गुरु तत्त्वतां म्यां केला 
॥१५॥</p>
<blockquote>
<p><br/></p>

<p>मन एकत्र संयुज्याज्जितश्वासो जितासनः ।</p>
<p>वैराग्याभ्यासयोगेन ध्रियमाणमतन्द्रितः ॥ ११ 
॥</p>
<p><br/></p>
</blockquote>

<p>वैराग्येंवीण अभ्यासु घडे । तेथ विषयचोर उठती गाढे 
।</p>
<p>कामाचा घाला पडे । मुद्दल बुडे निजज्ञान ॥१६॥</p>
<p>विवेकदीप करूनि धुरे । निरसी अज्ञानाचें अंधारें 
।</p>
<p>वैराग्याचें बळ पुरें । महामुद्रेचेनि योगें ॥१७॥
</p>
<p>प्राणापानाची चुकामुकी । झाली होती बहुकाळ कीं 
।</p>
<p>ते अभ्यासबळें एका‌एकीं । केली वोळखी दोघांसी ॥१८॥
</p>
<p>वोळाखीसवेंचि जाण । पावली जुनाट पहिली खूण ।</p>
<p>दोघां पडिलें आलिंगन । समाधान समसाम्यें ॥१९॥</p>
<p>दृढ बैसोनि आसनीं । ऐशी प्राणापान मिळणी ।</p>
<p>करूनि लाविली निशाणी । ब्रह्मस्थानीं रिघावया ॥१२०॥
</p>
<p>ब्रह्मगिरीचिया कडा । शमदमें घालोनियां वेढा ।</p>
<p>प्रत्याहाराचा झगडा । पुढिले कडां लाविला ॥२१॥</p>
<p>प्राणापानांच्या विवरीं । पहिली ओळखी होती खरी 
।</p>
<p>माळ लाविली अभेदकरीं । मन एकाग्रीं राखोनि ॥२२॥
</p>
<p>एकाग्रतेचेनि कल्लोळें । पुढारें न ढळवे चालिले 
बळें ।</p>
<p>उल्हाटयंत्राचेनि मेळें । षट्चक्रपाळें भेदिलें 
॥२३॥</p>
<p>वैराग्याचीं वज्रकवचें । निधडे वीर ले‌ऊनि साचे 
।</p>
<p>एकाग्रताबळें बळाचें । झळके ध्यानाचें करीं खड्ग 
॥२४॥</p>
<p>नवल खड्‍गांचा वाहो । लहान थोर निवटी पहा हो ।</p>
<p>संमुख आलिया संदेहो । न लगतां घावो छेदित ॥२५॥</p>
<p>निर्दाळूनि आळसासी । दासी केलें निद्रेसी ।</p>
<p>ऐसें सावधान अहर्निशीं । योगदुर्गासी झोंबती ॥२६॥
</p>
<p>रणरंगींचे वीर गाढे । निजबळें चालिले पुढें ।</p>
<p>सत्रावीचें पाणीयाडें । जिंतिलें रोकडें महावीरीं 
॥२७॥</p>
<p>तेथ युद्ध झालें चांग । कामादिक अरिषड्वर्ग ।</p>
<p>रणीं पाडिले अमोघ । सतेज खड्ग झळकत ॥२८॥</p>
<p>ऐसे वैरी पाडूनि रणीं । प्राशिलें सत्रावीचें पाणी 
।</p>
<p>तंव अनुहताची सुडावणी । दुर्गामधोनि ऊठली ॥२९॥</p>
<p>तेथ सोहंवीराची एकाग्रता । होतां भीतरील भेदु आला 
हाता ।</p>
<p>दुर्गराखती । अहंममता । मरों सर्वथा टेंकली ॥१३०॥
</p>
<blockquote>
<p><br/></p>

<p>यस्मिन्मनो लब्धपदं यदेत </p>
<p>च्छनैः शनैर्मुञ्चति कर्मरेणून्‌ ।</p>
<p>सत्त्वेन वृद्धेन रजस्तमश्च </p>
<p>विधूय निर्वाणमुपैत्यनिन्धनम्‌ ॥ १२ ॥</p>
<p><br/></p>
</blockquote>

<p>कामक्रोधादि महाशूर । पुत्र रणीं पडले थोर ।</p>
<p>तेणें दुःखें अतिजर्जर । मरणतत्पर दिसताति ॥३१॥
</p>
<p>ऐसी ऐकोनि दुर्गाची वार्ता । उल्हासु वीरांचिया 
चित्ता ।</p>
<p>उठावा दीधला मागुता । दुर्ग सर्वथा घ्यावया ॥३२॥
</p>
<p>निजधैर्ये वीर अदट । निजसत्त्वें अति‌उद्भट ।</p>
<p>पुढें निर्धारितां वाट । थोर अचाट देखिलें ॥३३॥
</p>
<p>कर्मरेणूंचे दुर्धर घाट । विधिवादें अवघड वाट ।
</p>
<p>हळूहळू उल्लंघितां अचाट । समूळ सपाट तो केला ॥३४॥
</p>
<p>पुढां रजतमाचें आगड । खोलपणें अत्यंत गूढ ।</p>
<p>घालूनि निवृत्तीचे दगड । सत्त्वें सुदृढ बूजिलें 
॥३५॥</p>
<p>सांचलू नव्हतां बाहेरी । जिणोनि मनकर्णिकावोवरी 
।</p>
<p>माळ* न चढविली ब्रह्मगिरी । ब्रह्मरंध्रीं उसळले 
॥३६॥ [*दोराची शीडी]</p>
<p>तेथ जैताची एक घायी । अनुहत निशाण लागलें पाहीं ।
</p>
<p>शोधितां पारखें कोणी नाहीं । केलें ठायीं स्ववश 
॥३७॥</p>
<p>तेथ रजतमाच्या वाटा । सहजें झाल्या सपाटा ।</p>
<p>हरिखें रामराज्याचा चोहटा । धेंडे दारवंटा पीटिले 
॥३८॥</p>
<p>पारिखें कोणी न पडे दृष्टी । ध्यानखड्गाची सोडिली 
मुष्टी ।</p>
<p>वैराग्यकवचाचिया गांठी । समदृष्टीं सोडिल्या ॥३९॥
</p>
<p>ध्येय ध्यान ध्याता । त्रिपुटी न दिसे पाहतां ।</p>
<p>ध्यानखड्ग तत्त्वतां । न धरी सर्वथा या हेतू ॥१४०॥
</p>
<p>दारुण युद्धसामग्री । सत्त्वें केली होती भारी 
।</p>
<p>ते साधने सांडिलीं दुरी । कोणी वैरी असेना ॥४१॥</p>
<p>तन्मयतेचें छत्र धरूनी । समसाम्यसिंहासनीं ।</p>
<p>बैसला सहज समाधानी । त्यागी वोंवाळुनी जीवभावो 
॥४२॥</p>
<p>शोधित वाढला सत्त्वगुण । तेणें सर्वस्वें केलें 
निंबलोण ।</p>
<p>पायां लागोनि आपण । स्वयें जाण उपरमला ॥४३॥</p>
<p>जैसा अग्नि असे काष्ठांच्या मेळीं । मंथिल्या काष्ठाची 
करी होळी ।</p>
<p>काष्ठ नाशूनि तत्काळीं । त्यजूनि इंगळीं उपशमे 
॥४४॥</p>
<p>तैसें वाढोनि सत्त्व उत्तम । नाशूनि सांडी रजतम 
।</p>
<p>पाठीं सत्त्वाचाही संभ्रम । स्वयें उपरम पावला 
॥४५॥</p>
<p>तेथें निमालें जीवाचें जीवपण । ज्ञातृत्वेंसीं 
निमालें ज्ञान ।</p>
<p>निमालें प्रपंचाचें भान । चिन्मात्र पूर्ण कोंदलें 
॥४६॥</p>
<blockquote>
<p><br/></p>

<p>तदैवमात्मन्यवरुद्धचित्तो </p>
<p>न वेद किञ्चिद्‌ बहिरन्तरं वा ।</p>
<p>यथेषुकारो नृपतिं व्रजन्त </p>
<p>इषौ गतात्मा न ददर्श पार्श्वे ॥ १३ ॥</p>
<p><br/></p>
</blockquote>

<p>ऐसी चिन्मात्र परिपूर्णता । तेथ निरोधूनि आणितां 
चित्ता ।</p>
<p>चित्त पावे चैतन्यता । जाण सर्वथा नरवीरा ॥४७॥</p>
<p>तेव्हां अंतरीं चैतन्यघन । बाह्य चिन्मात्र परिपूर्ण 
।</p>
<p>आणिक न दिसे गा जाण । वृत्तीनें आण वाहिली ॥४८॥</p>
<p>पाहतां ध्येय ध्याता ध्यान । जेथ उल्हासें विगुंतलें 
मन ।</p>
<p>ते ’संप्रज्ञातसमाधी’ जाण । गुणेंवीण भोगिती ॥४९॥
</p>
<p>तेथ निःषेष समरसे मन । झाला सुखरूप चिद्‍घन ।</p>
<p>ते समाधी परम कारण । विचक्षण बोलती ॥१५०॥</p>
<p>ब्रह्म इंद्रियां गोचर नसे । गुण गेलिया डोळां दिसे 
।</p>
<p>हे अनुभव्यासीचि भासे । बोलावें ऐसें तें नव्हे 
॥५१॥</p>
<p>येथ शास्त्रें विषम झालीं वादें । ’नेति नेति’ म्हणितलें 
वेदें ।</p>
<p>थोटावलीं योगिवृंदें । अनुभवी निजबोधें जाणती ॥५२॥
</p>
<p>तेथ हेतु-मातु-दृष्टांतु । समूळ बुडाला समस्तु ।
</p>
<p>अद्वैतवादाची मातु । ज्या ठायांतु लाजिली ॥५३॥</p>
<p>सबाह्य समदर्शन । हे अनुभवाची निर्वाणखूण ।</p>
<p>’शरकार’ गुरु केला जाण । हेंचि लक्षण लक्षूनि ॥५४॥
</p>
<p>तावूनि उजू करितां बाण । दृढ लागलें अनुसंधान ।</p>
<p>इतुकेन प्रपंचाचें भान । खुंटलें जाण तयाचें ॥५५॥
</p>
<p>निशाण भेरी वाजंतरें । रथ गज सैन्य संभारें ।</p>
<p>राजा गेला अतिगजरें । नेणिजे शरकारें शरदृष्टीं 
॥५६॥</p>
<p>मागूनि रायाचा हडपी आला । तो पुसे ये मार्गी राजा 
गेला ।</p>
<p>येरु म्हणे नाहीं देखिला । गेला कीं न गेला कोण जाणे 
॥५७॥</p>
<p>तो शरकारू देखिला दृष्टीं । हे ऐकोनि तयाची गोष्टी 
।</p>
<p>जगीं एकाग्रता मोठी । प्रपंच दृष्टीं येवों नेदी 
॥५८॥</p>
<p>हेंचि साधावया साधन । गृहारंभेंवीण एकपण ।</p>
<p>’सर्प’ गुरु केला जाण । हेंचि लक्षण देखोनि ॥५९॥
</p>
<blockquote>
<p><br/></p>

<p>एकचार्यनिकेतः स्याद्‌ अप्रमत्तो गुहाशयः ।</p>
<p>अलक्ष्यमाण आचारैर्मुनिरेकोऽल्पभाषणः ॥ १४ ॥</p>
<p><br/></p>
</blockquote>

<p>सर्प सांघातु न साहे । एकाकी सुखें विचरत जाये ।</p>
<p>सदा सावधान राहे । श्वासु वाये जावों नेदी ॥१६०॥
</p>
<p>तैसीच योगियाची गती । न साहे द्वैताची संगती ।</p>
<p>एकाकी वसे एकांतीं । जनाप्रती अलक्ष्य ॥६१॥</p>
<p>विषमाचा संगु न करी । परी समाचाही संगु न धरी ।</p>
<p>निघे देह संगाबाहेरी । त्वचेचे परी सर्पाचे ॥६२॥
</p>
<p>सदा सावधानबुद्धी । लवनिमेष वायां जावों नेदी ।
</p>
<p>अनुसंधान त्रिशुद्धी । तुटों नेदी सर्वथा ॥६३॥</p>
<p>सर्प बिळामाजीं रिघें बळें । मार्गीं मागू देखती 
सकळें ।</p>
<p>धाला भुकेला हें त्यां न कळे । गेला कळे सर्वांसी 
॥६४॥</p>
<p>तैसाचि योगियाही योगबळें । न राहे जनांमाजीं जनमेळें 
।</p>
<p>गुहेमाजीं पडिला लोळे । एकला खेळे एकपणीं ॥६५॥</p>
<p>हो का योगियांचा आचार । करितां देखती लहान थोर ।</p>
<p>सविकल्पनिर्विकल्प विचार । न कळे साचार कोणासी 
॥६६॥</p>
<p>एक म्हणती कर्मठ । एक म्हणती कर्मभ्रष्ठ ।</p>
<p>एक म्हणती आत्मनिष्ठ । कळेना स्पष्ट कोणासी ॥६७॥
</p>
<p>सर्पास बोलणेंचि नाहीं । बोले तरी अल्प कांहीं ।
</p>
<p>तैसाच योगिया पाहीं । वाग्वादीं नाहीं सादर ॥६८॥
</p>
<p>आंतुले कृपेचेनि बळें । बोले मृदु मंजुळ कोंवळें 
।</p>
<p>श्रवणासी दोंदें एकवेळे । तेणें वचनमेळें निघालीं 
॥६९॥</p>
<p>बोलणें तरी अति‌अल्प । परी छेदी संकल्पविकल्प ।
</p>
<p>त्याच्या बोलाचे स्वरूप । सत्यसंकल्प जाणती ॥१७०॥
</p>
<p>जो एकाकी उदास । ज्याचें परमार्थीं मानस ।</p>
<p>तेणें गृहारंभाची आस । वृथा प्रयास न करावे ॥७१॥
</p>
<blockquote>
<p><br/></p>

<p>गृहारम्भोऽति दुःखाय विफलश्चाध्रुवात्मनः ।</p>
<p>सर्पः परकृतं वेश्म प्रविश्य सुखमेधते ॥ १५ ॥</p>
<p><br/></p>
</blockquote>

<p>मूळीं गृहारंभ तें दुःख । कष्ट करितां दुःखकारक 
।</p>
<p>निपजविलें त्रिमाळिक । तें अध्रुव देख सर्वथा ॥७२॥
</p>
<p>जेथें संसारचि नाशवंत । देह प्रत्यक्षाकारें असंत 
।</p>
<p>तेथींचें गृह काय शाश्वत । मूर्ख मानित सत्यत्वें 
॥७३॥</p>
<p>जें गर्भीच निमालें । तें उपजतां जातक केलें ।</p>
<p>मृताचें जन्मनांव ठेविलें । तैसें गृह केलें असंत 
॥७४॥</p>
<p>तोही असंतु आरंभ कुडा । मृत्तिकेसाठीं लावी झगडा 
।</p>
<p>भांडवी दगडासाठीं कां लांकुडा । सुहृदभिडा सांडोनि 
॥७५॥</p>
<p>वोळंबा घर करी सायासें । त्यामाजीं सर्प राहे सावकाशें 
।</p>
<p>न शिणतां अप्रयासें । परघरवासें संतुष्ट ॥७६॥</p>
<p>तैसाचि योगियाही जाण । न धरी देहगेह अभिमान ।</p>
<p>परगृहीं वसे निरभिमान । सुखसंपन्न सर्वदा ॥७७॥</p>
<p>एकही गृह न करावें । हें सत्य मानिलें जीवें ।</p>
<p>एवढी सृष्टि केली देवें । बाधूं न पवे त्या केवीं 
॥७८॥</p>
<p>सृष्टि रचिली कैसेनी । निपजली कोणापासूनी ।</p>
<p>येचि अर्थी गुरु कांतिणी । लक्षण लक्षुनी म्यां 
केली ॥७९॥</p>
<blockquote>
<p><br/></p>

<p>एको नारायणो देवः पूर्वसृष्टं स्वमायया ।</p>
<p>संहृत्य कालकलया कल्पान्त इदमीश्वरः ॥ १६ ॥</p>
<p><br/></p>
</blockquote>

<p>नरांचे आश्रयस्थान । यालागीं बोलिजे ’नारायण’ ।
</p>
<p>जीवाचें तोचि जीवन । स्वामी नारायण सर्वांचा ॥१८०॥
</p>
<p>ऐसा एक नारायण । तेणें पूर्वी जग सृजिलें जाण ।</p>
<p>उपकरणसामग्रीवीण । केलें निर्माण जगांचे ॥८१॥</p>
<p>एकलेनि सामग्रीवीण । केवीं केलें जग संपूर्ण ।</p>
<p>स्वमायाक्षोभवूनि जाण । करी निर्माण जगाचें ॥८२॥
</p>
<p>ते निजमायेच्या पोटीं । असंख्य जीवसामग्रीच्या 
कोटी ।</p>
<p>ते माया अवलोकिली दृष्टीं । तोचि उठा‌उठी निजकाळु 
॥८३॥</p>
<p>ऐसी निजमाया अवलोकिली । ते निजांगावरी नांदविली 
।</p>
<p>परी अंगीं लागों नाहीं दिधली । हे अलिप्तता केली 
तो जाणे ॥८४॥</p>
<p>धु‌ई दाटली आकाशीं । आकाश नातळे धु‌ईसी ।</p>
<p>तैसी निजांगे वाढवूनि मायेसी । अलिप्त तियेसी वर्ततु 
॥८५॥</p>
<p>उदकें कमळिणी वाढविली । ते जळ आवरी निजदळीं ।</p>
<p>तैसी माया आनंद आकळी । चित्सत्ता मोकळी सदंशेंसीं 
॥८६॥</p>
<p>स्वमायेसी जो अधिष्ठान । मायेसी नांदावया तोचि 
भुवन ।</p>
<p>एवं मायानियंता नारायण । सत्य जाण सर्वथा ॥८७॥</p>
<p>रजोगुण सृजी सृष्टीसी । सत्त्वगुण प्रतिपाळी तिसी 
।</p>
<p>कल्पांतीं क्षोभवोनि तमोगुणासी । काळरूपेंसीं 
संहारी ॥८८॥</p>
<p>हे मायेची क्षोभक शक्ती । असे नारायणाचे हातीं ।
</p>
<p>यालागीं संहारिता अंतीं । ईश्वरु म्हणती या हेतू 
॥८९॥</p>
<blockquote>
<p><br/></p>

<p>एक एवाद्वितीयोऽभूदात्माधारोऽखिलाश्रयः ।</p>
<p>कालेनात्मानुभावेन साम्यं नीतासु शक्तिषु ।</p>
<p>सत्त्वादिष्वादिपुरुषः प्रधानपुरुषेश्वरः ॥ १७ 
॥</p>
<p>परावराणां परम आस्ते कैवल्यसंज्ञितः ।</p>
<p>केवलानुभवानन्द सन्दोहो निरुपाधिकः ॥ १८ ॥</p>
<p><br/></p>
</blockquote>

<p>एवं संहारोनि कार्यकारण । एक अद्वितीय नारायण ।
</p>
<p>एकपणें परिपूर्ण । गुणागुण निरसोनि ॥१९०॥</p>
<p>एकला एकु नारायण । हेंही तेथ म्हणे कोण ।</p>
<p>हें अद्वितीय लक्षण । भेदशून्य अवस्था ॥९१॥</p>
<p>’विजातीयभेद’ ते ठायीं । नसे ’सजातीयभेद’ कांहीं 
।</p>
<p>’स्वगतभेदु’ तोही नाहीं । भेदशून्य पाहीं ये रीतीं 
॥९२॥</p>
<p>ऐसा अभेदु जो साचारु । तोचि प्रकृतिपुरुषांचा ईश्वरु 
।</p>
<p>नियंता तो परावरु । तोही निर्धारु परियेसीं ॥९३॥
</p>
<p>प्रकृति पुरुष हे दोन्ही । कल्पिलीं जेणें अमन-मनीं 
।</p>
<p>तो ईश्वर होय भरंवसेनी । त्याचे सामर्थ्येंकरूनि 
वर्तती ॥९४॥</p>
<p>प्रकृतीतें चेतविती सत्ता । तेचि याची पुरुषता 
।</p>
<p>यालागीं प्रकृतीचा भर्ता । होय सर्वथा हाचि एकु 
॥९५॥</p>
<p>’पर’ जे अज-प्रमुख । ’अवर’ मनुमुख्य स्थावरांतक 
।</p>
<p>यांचा नियंता तो देख । सर्वचाळक सर्वांचा ॥९६॥</p>
<p>ज्याचे आज्ञेवरी पाहें । सैरा वायु जा‌ऊं न लाहे 
।</p>
<p>समुद्र वेळेमाजीं राहे । सूर्य वाहे दिनमान ॥९७॥
</p>
<p>ज्याची आज्ञा करूनि प्रमाण । बारा अंगुळें विचरे 
प्राण ।</p>
<p>परता जा‌ऊं न शके जाण । आज्ञेभेणें सर्वथा ॥९८॥</p>
<p>आज्ञा जाणोनि धडफुडी । मेरु बैसका न सोडी ।</p>
<p>चेतना आज्ञा करी गाढी । अचेतन कुडी चेतवी ॥९९॥</p>
<p>तो स्वयें तंव निराधार । परी झाला विश्वासी आधार 
।</p>
<p>जेवीं सर्पाभासा दोर । दिसे साचार आश्रयो ॥२००॥
</p>
<p>सत्त्वादिका ज्या गुणशक्ती । आवरूनि निजकाळगती 
।</p>
<p>समत्वा आणिल्या स्थिती । निजप्रकृतीमाझारीं ॥१॥
</p>
<p>तेहि प्रकृती उपरमोनी । राहिली असे निर्गुणस्थानीं 
।</p>
<p>जेवीं वट बीजीं सामावोनि । केवळपणीं राहिला ॥२॥
</p>
<p>तैसा उपाधि गिळूनि सकळ । निरुपाधिक केवळ ।</p>
<p>जेवीं काढिलिया मंदराचळ । राहे निश्चळ क्षीराब्धी 
॥३॥</p>
<p>नाना अलंकार ठसे । घातलिया जेवीं मुसे ।</p>
<p>पूर्वरूप सोनें जैसें । होय तैसें केवळ ॥४॥</p>
<p>नाना नक्षत्रावलोकु । निजतेजें लोपी अर्कु ।</p>
<p>तैसा उपाधि गिळूनि एकु । निरुपाधिकु उरलासे ॥५॥
</p>
<p>हो कां ग्रीष्माच्या अंतीं । बीजें लीन होतीं क्षितीं 
।</p>
<p>तैशी लीन हो‌ऊनि प्रकृति । केवळ सुखमूर्ती उरलासे 
॥६॥</p>
<p>ऐसा निरुपाधिक केवळ । सुखस्वरूपानंदकल्लोळ ।</p>
<p>चिन्मात्रतेजें बहळ । नित्यनिर्मळ सदंशें ॥७॥</p>
<p>तेणें ज्ञानस्वरूपें अनंतें । सृजनकाळ अवस्थेतें 
।</p>
<p>सृजिता झाला सृष्टीतें । तेंही निरुतें अवधारीं 
॥८॥</p>
<blockquote>
<p><br/></p>

<p>केवलात्मानुभावेन स्वमायां त्रिगुणात्मिकाम्‌ 
।</p>
<p>सङ्क्षोभयन्सृजत्यादौ तया सूत्रमरिन्दम ॥ १९ ॥
</p>
<p>तामाहुस्त्रिगुणव्यक्तिं सृजन्तीं विश्वतोमुखम्‌ 
।</p>
<p>यस्मिन्प्रोतमिदं विश्वं येन संसरते पुमान्‌ ॥ 
२० ॥</p>
<p><br/></p>
</blockquote>

<p>तेणें निजात्मकाळसत्तें । अवलोकिलें निजमायेतें 
।</p>
<p>ते क्षोभोनियां तेथें । निजसूत्रातें उपजवी ॥९॥
</p>
<p>तेचि बोलिली ’क्रियाशक्ती’ । करिती झाली त्रिगुणव्यक्ती 
।</p>
<p>अहंकारद्वारा सृतिजी । जग‍उत्पत्तीतें मूळ ॥२१०॥
</p>
<p>तेथें गुणागुणविभाग । सुर नर आणि पन्नग ।</p>
<p>अध ऊर्ध्व मध्यभाग । रचिलें जग तत्काल ॥११॥</p>
<p>ब्रह्मांडीं सूत्र जाण । पिंडू वर्तवी प्राण ।</p>
<p>पिंडब्रह्मांडविंदान । कर्त्री जाण ’क्रियाशक्ति’ 
॥१२॥</p>
<p>जीव करावया संसारी । षड्‌विकार वाढवी शरीरीं ।</p>
<p>षडूर्मी त्यामाझारीं । जीव संसारीं संचरवी ॥१३॥
</p>
<p>एवढी संसार‍उत्पत्ती । करावया इची व्युत्पत्ती 
।</p>
<p>यालागीं नांवें ’क्रियाशक्ती’ । सांख्यसंमतीं 
बोलिजे ॥१४॥</p>
<p>या क्रियाशक्तिसूत्राचे ठायीं । जग ओतिलें असे 
पाहीं ।</p>
<p>आडवेतिडवे ठायींचे ठायीं । गोंवून लवलाहीं वाढत 
॥१५॥</p>
<p>दृढबंध देहाभिमाना । दे‌ऊन संसारी करी जना ।</p>
<p>उपजवी अनिवार वासना । योनीं नाना जन्मवी ॥१६॥</p>
<p>पित्याचेनि रेतमेळें । रजस्वलेचेनि रुधिरबळें 
।</p>
<p>उकडतां जठराग्निज्वाळें । बहुकाळें गोठलें ॥१७॥
</p>
<p>तेथ निघाले अवयवांकुर । करचरणादिक लहान थोर ।</p>
<p>देह झाला जी साकार । तरी अपार यातना ॥१८॥</p>
<p>जठरीं गर्भाची उकडतां उंडी । नाना दुःखांची होय 
पेंडी ।</p>
<p>रिघे विष्ठा कृमी नाकींतोंडी । तेणें मस्तक झाडी 
पुरे पुरे ॥१९॥</p>
<p>थोर गर्भींची वेदना । आठवितां थरकांपु मना ।</p>
<p>भगद्वारें जन्म जाणा । परम यातना जीवासी ॥२२०॥</p>
<p>ऐसें जन्मवूनि जनीं । घाली स्वर्गाच्या बंदीखानीं 
।</p>
<p>कां पचती अधःपतनीं । देहाभिमानेंकरूनियां ॥२१॥
</p>
<p>ऐसी सुखदुःखांची कडी । घालोनि त्रिगुणीं दृढ बेडी 
।</p>
<p>भोगवी दुःखांच्या कोडी । तरी न सोडी अविद्या ॥२२॥
</p>
<p>हा थोर मायेचा खटाटोपु । राया तुज नाहीं भयकंपु ।
</p>
<p>तुवां दृढ धरोनि अनुतापु । अभिमानदर्पु छेदिला 
॥२३॥</p>
<p>तुझी पालटली दिसे स्थिती । हृदयीं प्रगटली चिच्छक्ती 
।</p>
<p>मावळली अविद्येची राती । बोधगभस्ति उगवला ॥२४॥</p>
<p>जेथ छेदिला अभिमान । तेथें कामादि वैरी निमाले जाण 
।</p>
<p>जेवीं शिर छेदिल्या करचरण । सहजें जाण निमाले ॥२५॥
</p>
<p>यापरी तूं ’अरिमर्दन’ । बोलिलों तें सत्य जाण ।</p>
<p>ऐकोनि अवधूतवचन । सुखसंपन्न नृप झाला ॥२६॥</p>
<p>म्हणे धन्य धन्य मी सनाथ । मस्तकीं ठेविला हस्त ।
</p>
<p>प्रेमें वोसंडला अवधूत । हृदयीं हृदयांत आलिंगी 
॥२७॥</p>
<p>दोघां निजात्मबोधें जाहली भेटी । यालागीं खेवा 
पडली मिठी ।</p>
<p>तेणें आनंदें वोसंडे सृष्टी । सभाग्यां भेटी सद्‍गुरूसी 
॥२८॥</p>
<p>बालका कीजेति सोहळे । तेणें निवती जननीचे डोळे ।
</p>
<p>शिष्यासी निजबोधु आकळे । ते सुखसोहळे सद्‍गुरूसी 
॥२९॥</p>
<p>करितां दोघांसी संवादु । वोसंडला परमानंदु ।</p>
<p>पुढील कथेचा संवादु । अतिविशदु सांगत ॥२३०॥</p>
<blockquote>
<p><br/></p>

<p>यथोर्णनाभिर्हृदयाद्‌ ऊर्णां सन्तत्य वक्त्रतः 
।</p>
<p>तया विहृत्य भूयस्तां ग्रसत्येवं महेश्वरः ॥ २१ 
॥</p>
<p><br/></p>
</blockquote>

<p>’ऊर्णनाभि’ म्हणजे कांतिणी । हृदयतंतु मुखेंकरूनी 
।</p>
<p>विस्तारी बाहेर काढूनी । निजगुणीं स्वभावे ॥३१॥
</p>
<p>त्या विस्तारिल्या तंतूंवरी । तळीं आणि उपरी ।</p>
<p>आपणचि क्रीडा करी । नानापरी स्वलीला ॥३२॥</p>
<p>तंतुविस्तारें खेळती लीला । प्रत्यक्ष देखतांचि 
डोळां ।</p>
<p>ग्रासूनि ने हृदयकमळा । अद्वैतकळा दाखवी ॥३३॥</p>
<p>याचि रीतीं सर्वेश्वरु । एकला रची संसारु ।</p>
<p>अंतीं करूनि संहारु । उरे निर्विकारु निजात्मा 
॥३४॥</p>
<p>या लक्षणाचा निर्धारु । धरूनि ऊर्णनाभी केला गुरु 
।</p>
<p>आतां सारूप्यतेचा विचारु । पेशस्कारु गुरु म्यां 
केला ॥३५॥</p>
<blockquote>
<p><br/></p>

<p>यत्र यत्र मनो देही धारयेत्सकलं धिया ।</p>
<p>स्नेहाद्‌ द्वेषाद्‌ भयाद्‌ वापि याति तत्तत्स्वरूपताम्‌ 
॥ २२ ॥</p>
<p><br/></p>
</blockquote>

<p>काया वाचा आणि मन । पुरुषें एकाग्र करून ।</p>
<p>जे जे वस्तूचें करी ध्यान । तद्‌रूप जाण तो होय ॥३६॥
</p>
<p>स्नेहें द्वेषें अथवा भयें । दृढ ध्यान जेणें होय 
।</p>
<p>तेणेंचि तद्‌रूपता लाहे । उभवूनि बाहे सांगतु ॥३७॥
</p>
<p>देह गेलिया तद्‌रूपता । हो‌ईल हें वचन वृथा ।</p>
<p>येणेंचि देहें येथ असतां । तद्‌रूपता पाविजे ॥३८॥
</p>
<blockquote>
<p><br/></p>

<p>कीटः पेशस्कृतं ध्यायन्‌ कुड्यां तेन प्रवेशितः 
।</p>
<p>याति तत्सात्मतां राजन्‌ पूर्वरूपमसन्त्यजन्‌ 
॥ २३ ॥</p>
<p><br/></p>
</blockquote>

<p>भिगुरटी कीटकीतें धरी । कोंडी भिंतीमाजिले घरीं 
।</p>
<p>ते मरणभयें ध्यान करी । निरंतरीं भ्रमरीचें ॥३९॥
</p>
<p>तेणें तीव्रध्यानें ती कीटी । हो‌ऊनि ठाके भिंगुरटी 
।</p>
<p>गगनीं चढे उठा‌उठी । प्रत्यक्ष दृष्टीं देखिजे 
॥२४०॥</p>
<p>भिंगुरटी जड असंत । मूढ कीटी तिचें ध्यान करीत ।</p>
<p>तेणें तद्‌रूपता प्राप्त । तैसा भगवंत तंव नव्हे 
॥४१॥</p>
<p>तो अजड चिद्‌रूप सुखदाता । ज्ञाता अधिकारी ध्यान 
करिता ।</p>
<p>तेथ तद्‌रूपता पावतां । विलंबू सर्वथा पैं नाहीं 
॥४२॥</p>
<p>कीटकीस भ्रमरत्व जोडे । हें ’तीव्रध्यानें’ न घडतें 
घडे ।</p>
<p>विचारितां दोन्ही मूढें । जड जडें वेधिलें ॥४३॥
</p>
<p>भगवद्ध्यान नव्हे तैसें । ध्याता भगवद्‌रूपचि असे 
।</p>
<p>ध्याने भ्रममात्र नासे । अनायासें तद्‌रूप ॥४४॥
</p>
<p>येणें देहें याचि वृत्तीं । आपुली आपण न जाणे मुक्ती 
।</p>
<p>नेघवे भगवत्पदप्राप्ती । तैं वृथा व्युत्पती नरदेहीं 
॥ ४५ ॥</p>
<p>वृथा त्याचें ज्ञान ध्यान । वृथा त्याचें यजन याजन 
।</p>
<p>वृथा त्याचें धर्माचरण । चैतन्यघन जरी नोहे ॥४६॥
</p>
<blockquote>
<p><br/></p>

<p>एवं गुरुभ्य एतेभ्य एषा मे शिक्षिता मतिः ।</p>
<p>स्वात्मोपशिक्षितां बुद्धिं श्रृणु मे वदतः प्रभो 
॥ २४ ॥</p>
<p><br/></p>
</blockquote>

<p>अवधूत म्हणे यदूसी । इतुकिया गुरूंपाशी ।</p>
<p>मी शिकलों जें जें मतीशीं । तें तुजपाशीं सांगितलें 
॥४७॥</p>
<p>निजबुद्धीचिया व्युत्पत्ती । कांहींएक शिकलों 
युक्ती ।</p>
<p>तेंही सांगेन तुजप्रती । अनन्यप्रीती-स्वभावे ॥४८॥
</p>
<p>चोवीस गुरूंचाही गुरु । विवेकवैराग्यविचारु ।</p>
<p>हा नरदेहीं लाधे सधरु । यालागीं मुख्य गुरु नरदेहो 
॥४९॥</p>
<blockquote>
<p><br/></p>

<p>देहो गुरुर्मम विरक्तिविवेकहेतुः </p>
<p>बिभ्रत्स्म सत्त्वनिधनं सततार्त्युदर्कम्‌ ।</p>
<p>तत्त्वान्यनेन विमृशामि यथा तथापि </p>
<p>पारक्यमित्यवसितो विचराम्यसङ्गः ॥ २५ ॥</p>
<p><br/></p>
</blockquote>

<p>देहासी जें गुरुत्व जाणा । तें दों प्रकारीं विचक्षणा 
।</p>
<p>सांगेन त्याच्या लक्षणा । संरक्षणा परमार्था ॥२५०॥
</p>
<p>देहा‌ऐसें वोखटें । पृथ्वीमाजीं नाहीं कोठें ।</p>
<p>देहा‌ऐसें गोमटें । पाहतां न भेटे त्रिलोकीं ॥५१॥
</p>
<p>वोखटें म्हणोनि त्यागावें । तैं मोक्षसुखासी नागवावें 
।</p>
<p>हो कां गोमटें म्हणोनि भोगावें । तैं अवश्य जावें 
नरकासी ॥५२॥</p>
<p>तरी हें त्यागावें ना भोगावें । मध्यभागें विभागावें 
।</p>
<p>आत्मसाधनीं राखावें । निजस्वभावें हितालागीं ॥५३॥
</p>
<p>जैसें भाडियाचें घोडें । आसक्ति सांडोनि पुढें 
।</p>
<p>पेणेंवरी नेणें घडे । स्वार्थचाडेलागूनि ॥५४॥</p>
<p>हेतू ठेवूनि परमार्था । गेहीं वस्तीकरू जेवीं उखिता 
।</p>
<p>देह‌आसक्तीची कथा । बुद्धीच्या पंथा येवों नेदी 
॥५५॥</p>
<p>देहाची नश्वर गती । नश्वरत्वें उपजे विरक्ती ।</p>
<p>नाशवंताची आसक्ती । मुमुक्षु न करिती सर्वथा ॥५६॥
</p>
<p>जेणें उपजे विरक्ती । तो विवेक जाणावा निश्चितीं 
।</p>
<p>एवं विवेकवैराग्यप्राप्ती । निजयुक्तीं नरदेहीं 
॥५७॥</p>
<p>इतर देहांच्या ठायीं । हा विचारूचि नाहीं ।</p>
<p>केवळ शिश्नोदर पाहीं । व्यवसावो देहीं करिताति 
॥५८॥</p>
<p>यालागीं नरदेह निधान । जेणें ब्रह्मसायुज्यीं घडे 
गमन ।</p>
<p>देव वांच्छिती मनुष्यपण । देवाचें स्तवन नरदेहा 
॥५९॥</p>
<p>म्हणसी नरदेह पावन । परी तो अत्यंत निंद्य जाण ।</p>
<p>योनिद्वारें ज्याचें जनन । पाठींच मरण लागलेंसे 
॥२६०॥</p>
<p>जंव जन्मलेंचि नाहीं । तंव मरण लागलें पाहीं ।</p>
<p>गर्भाच्याचि ठायीं । मरणघायीं धाकती ॥६१॥</p>
<p>एवं या देहासरिसा । नित्य मृत्यु लागला कैसा ।</p>
<p>पोषूनियां बालवयसा । तारुण्यसरिसा लागला ॥६२॥</p>
<p>विसरोनियां आत्ममरण । तारुण्य चढलें जी दारुण ।
</p>
<p>चतुर शाहणा सज्ञान । बळें संपूर्ण मी एकु ॥६३॥</p>
<p>त्या तारुण्याची नवाळी । देंठ न फेडितां काळ गिळी 
।</p>
<p>मग जरा जर्जरित मेळी । मरणकाळीं पातली ॥६४॥</p>
<p>धवलचामरेंसीं आलें जाण । जरा मृत्यूचें प्रस्थान 
।</p>
<p>मागूनि यावया आपण । वेळा निरीक्षण करीतसे ॥६५॥</p>
<p>सर्वांगीं कंपायमान । तो आला मृत्युव्यजन ।</p>
<p>मान कांपे तो जाण । डोल्हारा पूर्ण मृत्यूचा ॥६६॥
</p>
<p>दांत पाडूनि सपाट । काळें मोकळी केली वाट ।</p>
<p>मृत्युसेनेचा घडघडाट । वेगीं उद्भट रिघावया ॥६७॥
</p>
<p>पाठी झाली दुणी । तेचि मृत्यूची निशाणी ।</p>
<p>दोनी कानीं खिळे दे‌उनी । सुबद्ध करूनि बांधिली 
॥६८॥</p>
<p>येतिया मृत्यूसी पुढारें । नयनतेज धांवे सामोरें 
।</p>
<p>मग न्याहाळतीना अक्षरें । अंजनोपचारें शिणतांही 
॥६९॥</p>
<p>उभळीचा उजगरा । उबगु सेजारिल्या घरा ।</p>
<p>म्हणती न मरे हा म्हातारा । बाळाची निद्रा मोडितो 
॥२७०॥</p>
<p>देखोनि मृत्यूची धाडी । पायां वळतसे वेंगडी ।</p>
<p>जिव्हेसी चालली बोबडी । तुटल्या नाडी सर्वांगीं 
॥७१॥</p>
<p>मरण न येतां जाण । थोर जरेचें विटंबन ।</p>
<p>विमुख स्त्रीपुत्रजन । अतिदीन ते करी ॥७२॥</p>
<p>जन्मवरी सायासीं । प्रतिपाळिंले जयांसी ।</p>
<p>तींचि उबगलीं त्यासी । जरेनें देहासी कवळिल्या 
॥७३॥</p>
<p>जरा लागलिया पाठीं । कोणी ना‌इके त्याची गोष्टी 
।</p>
<p>विटावों लागलीं धाकुटीं । कुतरीं पाठीं भुंकती 
॥७४॥</p>
<p>शाहणीं सांगती अबलांसी । ’बागुल’ आला म्हणती वृद्धासी 
।</p>
<p>निसुर पडों नेदी ढांसी । कासाविसी होतसे ॥७५॥</p>
<p>’म्हातारा हो’ हा आशीर्वाद । दीधला तेहीं केलें 
द्वंद्व ।</p>
<p>जरे‍एवढें विरुद्ध । आणि द्वंद्व तें नाहीं ॥७६॥
</p>
<p>ऐसी जरेची जाचणी । देखोनियां तरुणपणीं ।</p>
<p>हेचि दशा मजलागूनी । हात धरूनि ये‌ईल ॥७७॥</p>
<p>देहो तितुका षड्‌विकारी । कोटि अनर्थ एकेके विकारीं 
।</p>
<p>षडूर्मी लागल्या त्या भीतरी । जेवीं अग्नीवरी घृतधारा 
॥७८॥</p>
<p>या दुःखाचें जें मूळ । तें देहाचें आळवाळ ।</p>
<p>देहो वाढवितां दुःख प्रबळ । उत्तरफळ महादुःख ॥७९॥
</p>
<p>एवं देहाची जे संगती । ते निरंतर दुःखप्राप्ती ।
</p>
<p>यापरी सांडावी आसक्ती । या हेतु विरक्ती देहगुरु 
॥२८०॥</p>
<p>या देहाचेनि साधनें । अविनाश पद पावणें ।</p>
<p>याहीपरी येणें गुणें । गुरुत्व म्हणणे देहासी ॥८१॥
</p>
<p>देह उपकारी अपकारी । यासी गुरुत्व दोन्हीपरी ।</p>
<p>येथ विवंचूनिं चतुरीं । निजहित करी तो धन्य ॥८२॥
</p>
<p>करितां तत्त्वविवंचन । देहाचें मूळ तें अज्ञान 
।</p>
<p>निजरूपाचें अदर्शन । तेंचि भान प्रकृतीचें ॥८३॥
</p>
<p>प्रकृतीस्तव त्रिगुणसूत्र । त्रिगुणीं त्रिविध 
अहंकार ।</p>
<p>येथूनि महद्‍भूतविकार । इंद्रियव्यापार देहेंसी 
॥८४॥</p>
<p>एवं पिंडब्रह्मांडखटाटोप । हा अवघाचि ’आरोप’ ।</p>
<p>दोरु जाहला नाहीं साप । भ्रमें सर्प तो म्हणती ॥८५॥
</p>
<p>पाहतां देहाचें मूळ । भासे जैसें मृगजळ ।</p>
<p>भ्रमाची राणीव प्रबळ । हा आरोपचि केवळ वस्तूचे ठायीं 
॥८६॥</p>
<p>नसतें देह आभासे जेथें । ’आरोपु’ म्हणणें घडे त्यातें 
।</p>
<p>आतां सांगेन ’अपवादाते’ । सावचित्ते परियेसीं ॥८७॥
</p>
<p>देह पांचभौतिक प्रसिद्ध । तो ’मी’ म्हणणें हें अबद्ध 
।</p>
<p>देहो मलिन मी शुद्ध । अतिविरुद्ध या आम्हां ॥८८॥
</p>
<p>पृथ्वी मी नव्हे जडत्वें । जळ मी नव्हे द्रवत्वें 
।</p>
<p>तेज मी नव्हें दाहकत्वें । चंचलत्वें नव्हें वायु 
॥८९॥</p>
<p>नभ मी नव्हे शून्यत्वें । अहं मी नव्हें दृश्यत्वें 
।</p>
<p>जीव नव्हें मी परिच्छिन्नत्वें । माया मिथ्यात्वें 
मी नव्हें ॥२९०॥</p>
<p>देह नव्हें मी नश्वरत्वें । विषय नव्हे मी बाधकत्वें 
।</p>
<p>या तत्त्वां आणि मातें । संबंधू येथें असेना ॥९१॥
</p>
<p>’ब्रह्माहमस्मि’ अभिमान । हंसपरमहंसांसी मान्य 
।</p>
<p>तें सत्त्वावस्थेचें साधन । तोही अभिमान मी नव्हें 
॥९२॥</p>
<p>जितुका तत्त्वांचा अनुवादु । तितुका मजवरी ’अपवादु’ 
।</p>
<p>हा माझा बुद्धीचा बोधु । तुज म्यां यदु सांगितला 
॥९३॥</p>
<p>हें माझें गुप्त ज्ञान । तुझें देखोनि अनन्यपण ।
</p>
<p>केलें गा निरूपण । भावें संपूर्ण तूं भावार्थी ॥९४॥
</p>
<p>येरवीं करावया हे कथा । मज चाड नाहीं सर्वथा ।</p>
<p>परी बोलवीतसे तुझी आस्था । नृपनाथा सभाग्या ॥९५॥
</p>
<p>ऐशिया संवादाच्या मेळीं । अद्वैतबोधें पिटिली टाळी 
।</p>
<p>दोघे आनंदकल्लोळीं । ब्रह्मसुकाळीं मातले ॥९६॥
</p>
<p>ऐसा उपकारी देखा । या देहासारिखा नाहीं सखा ।</p>
<p>म्हणसी राखावा नेटका । तंव तो पारका मुळींचि ॥९७॥
</p>
<p>यासी अत्यंत करितां जतन । दिसे विपरीत निदान ।</p>
<p>श्वानशृगालांचें भोजन । कां होय भक्षण अग्नीचें 
॥९८॥</p>
<p>या दोंही गतींवेगळें पडे । तरी सुळबुळीत होती किडे 
।</p>
<p>चौथी अवस्था यासी न घडे । हें तूंही रोकडें जाणशी 
॥९९॥</p>
<p>यालागीं देहाची आसक्ती । मी न धरींच गा नृपती ।</p>
<p>निःसंगु विचरतसें क्षितीं । आत्मस्थितीचेनि बोधें 
॥३००॥</p>
<p>देहासी उपभोगसाधनें । तितुकीं जाण पां बंधनें ।
</p>
<p>दृढ वासना तेणें । अनिवारपणें वाढते ॥१॥</p>
<blockquote>
<p><br/></p>

<p>जायात्मजार्थपशुभृत्यगृहाप्तवर्गान्‌ </p>
<p>पुष्णाति यत्प्रियचिकीर्षया वितन्वन्‌ ।</p>
<p>स्वान्ते सकृच्छ्रमवरुद्धधनः स देहः </p>
<p>सृष्ट्वास्य बीजमवसीदति वृक्षधर्मः ॥ २६ ॥</p>
<p><br/></p>
</blockquote>

<p>देहभोगीं मुख्य गोडी । स्त्रीभोगाची अति‌आवडी ।
</p>
<p>सर्वस्व वेंचोनि जोडी । आणी रोकडी योषिता ॥२॥</p>
<p>स्त्री हातीं धरितां देख । वाढे प्रपंचाचें थोर 
दुःख ।</p>
<p>गृह पाहिजे आवश्यक । भोगार्थ देख स्त्रियेच्या 
॥३॥</p>
<p>त्या गृहाचे गृहसिद्धीं । पाहिजे धनधान्यसमृद्धी 
।</p>
<p>झाली प्रजांची वृद्धी । तेणें अति‌आधी अनिवार ॥४॥
</p>
<p>त्या प्रजांचा अतिलालसु । दासदासी मेळवी पशु ।</p>
<p>थोर कष्टांचा पडे सोसु । सुखलेशु पैं नाहीं ॥५॥</p>
<p>व्याही जांवयांच्या वोढी । आप्तवर्गाचिया कोडी 
।</p>
<p>पडे उचिताचिया सांकडीं । सोशितां कोरडी देहाची 
॥६॥</p>
<p>पोसावया पोष्यांसी । रची नाना उपायराशी ।</p>
<p>हिंडे स्वदेशीं परदेशीं । अहर्निशीं व्याकुळ ॥७॥
</p>
<p>देहासी द्यावया सुख । शतधा वाढवी दुःख ।</p>
<p>देहाभिमानें जन मूर्ख । वृथाभिलाख वाढविती ॥८॥</p>
<p>देहसुखाचिया चाडा । पडे परिग्रहाचे खोडां ।</p>
<p>दारागृहलोभें केला वेडा । न देखे पुढां निजस्वार्थु 
॥९॥</p>
<p>देहें वाढविली प्रीती । गृह दारा पुत्र संपत्ती 
।</p>
<p>तेचि वासना होय देहांतीं । देहांतराप्रती निजबीज 
॥३१०॥</p>
<p>जैसा जोंधळा कणिसा चढे । कणसींचा क्षितीवरी झडे 
।</p>
<p>वाढी वाढलें झाड मोडे । तें बीज गाढें उरलेंसे ॥११॥
</p>
<p>तेंचि बीज जलभूमीचे संगतीं । सवेंचि झाड वाढे पुढतीं 
।</p>
<p>तैसी वासना उरे देहांतीं । देहांतराप्रती न्यावया 
॥१२॥</p>
<p>त्या वृक्षाचिया परी । वासनाबीज शरीरीं ।</p>
<p>उरवूनि स्वर्गसंसारीं । योनिद्वारीं जन्मवी ॥१३॥
</p>
<p>देहीं वासना केवीं वाढे । तेंही सांगेन तुज पुढें 
।</p>
<p>विषय सेवितां वाडेंकोडें । वासना वाढे अनिवार ॥१४॥
</p>
<blockquote>
<p><br/></p>

<p>जिह्वैकतोऽमुमपकर्षति कर्हि तर्षा </p>
<p>शिश्नोऽन्यतस्त्वगुदरं श्रवणं कुतश्चित्‌ ।</p>
<p>घ्राणोऽन्यतश्चपलदृक्‌ क्व च कर्मशक्तिः </p>
<p>बह्व्यः सपत्न्य इव गेहपतिं लुनन्ति ॥ २७ ॥</p>
<p><br/></p>
</blockquote>

<p>जिव्हा रसाकडे वोढी । तृषा प्राशनालागीं तोडी ।
</p>
<p>शिश्नासी रतिसुखाची गोडी । तें चरफडी रमावया ॥१५॥
</p>
<p>त्वचा पाहे मृदुपण । उदर वांछी पूर्ण अन्न ।</p>
<p>श्रवण मागती गायन । मधुरध्वन आलापु ॥१६॥</p>
<p>घ्राण उद्यत परिमळा । रूप पहावया वोढी डोळा ।</p>
<p>हस्त वांछिती खेळा । नाना लीळा स्वभावें ॥१७॥</p>
<p>पाय वांछिती गती । ऐशीं इंद्रियें वोढा वोढिती ।
</p>
<p>जेवीं एका गेहपती । बहुतां सवती तोडिती ॥१८॥</p>
<p>एवं इंद्रियांसी विषयासक्ती । तेणें वासना दृढ 
होती ।</p>
<p>त्या देहदेहांतराप्रती । पुरुषासी नेती सर्वथा 
॥१९॥</p>
<p>यालागीं करावया विषयत्यागु । अवश्य छेदावा देहसंगु 
।</p>
<p>इये अर्थी मनुष्यदेह चांगु । ज्ञानविभागु ये देहीं 
॥३२०॥</p>
<blockquote>
<p><br/></p>

<p>सृष्ट्वा पुराणि विविधान्यजयाऽऽत्मशक्त्या </p>
<p>वृक्षान्‌ सरीसृपपशून्‌ खगदन्दशूकान्‌ ।</p>
<p>तैस्तैरतुष्टहृदयः पुरुषं विधाय </p>
<p>ब्रह्मावलोकधिषणं मुदमाप देवः ॥ २८ ॥</p>
<p><br/></p>
</blockquote>

<p>हेचि जाणावया निजरूपातें । पूर्वीं तेणें श्री‌अनंतें 
।</p>
<p>निजमायेचेनि हातें । केलीं बहुतें शरीरें ॥२१॥</p>
<p>एकें केलीं भूचरें । एकें तें केलीं खेचरें ।</p>
<p>एकें केली जळचरें । चरें अचरें तीं एकें ॥२२॥</p>
<p>वृक्ष सर्प पशु दंश । राक्षस पिशाच बक हंस ।</p>
<p>मत्स्यकच्छादि अशेष । सृजी बहुवस योनिंतें ॥२३॥
</p>
<p>ऐसा चौर्‍यांशीं लक्ष योनी । सृजूनि पाहे परतोनी 
।</p>
<p>तंव निजप्राप्तीलागोनी । न देखे कोणी अधिकारी ॥२४॥
</p>
<p>ऐशिये देखोनि सृष्टीतें । सुख न वाटेचि देवातें 
।</p>
<p>मग मानवी प्रकृतीतें । आदरें बहुतें निर्मिलें 
॥२५॥</p>
<p>बाहुल्यें मनुष्यदेहीं । निजज्ञान घातलें पाहीं 
।</p>
<p>जेणें ज्ञानें देहीं । विदेह पाहीं पावती ॥२६॥</p>
<p>आहार-निद्रा-भय मैथुन । सर्वा योनींसी समसमान ।</p>
<p>मनुष्यदेहींचें ज्ञान । अधिक जाण सर्वांशीं ॥२७॥
</p>
<p>देखोनि मनुष्यदेहासी । सुख झालें भगवंतासी ।</p>
<p>अधिकार ब्रह्मज्ञानासी । येणें देहेंसीं मत्प्राप्ती 
॥२८॥</p>
<p>पावोनियां मनुष्यपणा । जो न साधी ब्रह्मज्ञाना 
।</p>
<p>तो दाढीचा मेंढा जाणा । विषयाचरणा विचरतु ॥२९॥</p>
<p>मनुष्यदेहींचेनि ज्ञानें । सच्चिदानंदपदवी घेणें 
।</p>
<p>एवढा अधिकार नारायणें । कृपावलोकनें दीधला ॥३३०॥
</p>
<p>मनुष्यदेहीं ब्रह्मज्ञान । पुढील जन्मीं मी करीन 
।</p>
<p>म्हणे तो नागवला जाण । सोलींव अज्ञान त्यापासीं 
॥३१॥</p>
<blockquote>
<p><br/></p>

<p>लब्ध्वा सुदुर्लभमिदं बहुसम्भवान्ते </p>
<p>मानुष्यमर्थदमनित्यमपीह धीरः ।</p>
<p>तूर्णं यतेत न पतेदनुमृत्यु यावन्‌ </p>
<p>निःश्रेयसाय विषयः खलु सर्वतः स्यात्‌ ॥ २९ ॥</p>
<p><br/></p>
</blockquote>

<p>चौर्‍यांशीं लक्षयोनींप्रती । जैं कोटिकोटी फेरे 
होती ।</p>
<p>तैं नरदेहाची प्राप्ती । अवचटें लाहती निजभाग्यें 
॥३२॥</p>
<p>जो मनुष्यदेही जन्मला । तो परमार्थासी लिगटला ।
</p>
<p>एवढा अलभ्य लाभ झाला । पितरीं मांडिला उत्साहो ॥३३॥
</p>
<p>झालिया मनुष्यदेहप्राप्ती । परमार्थ साधूं भोगा‌अंतीं 
।</p>
<p>एवढी येथ नाहीं निश्चिती । मृत्युप्राप्ति अनिवार 
॥३४॥</p>
<p>मृत्यु न विचारी गुण-दोष । न म्हणे देश-विदेश ।</p>
<p>न पाहे रात्र-दिवस । करीत नाश तत्काळ ॥३५॥</p>
<p>देह जैंपासोनि झाला । तैंपासूनि मृत्यु लागला ।
</p>
<p>जेवीं सापें बेडूक धरिला । गिळूं लागला लवनिमिषें 
॥३६॥</p>
<p>साप बेडुकातें गिळी । बेडूक मुखें माशातें कवळी 
।</p>
<p>तैशीं मृत्युमुखीं पडलीं । विषयभुलीं झोंबतीं ॥३७॥
</p>
<p>येथ आळसु जेणें केला । तो सर्वस्वें नागवला ।</p>
<p>थिता परमार्थ हातींचा गेला । आवर्ती पडला भवचक्रीं 
॥३८॥</p>
<p>ऐसें जाणोनि यदुराया । देहाचिया लवलाह्या ।</p>
<p>परमार्थ साधावया । ब्रह्मोपाया उद्यत व्हावें ॥३९॥
</p>
<p>छेदोनियां आळसासी । दवडूनियां निद्रेसी ।</p>
<p>आत्मचिंतन अहर्निशीं । अविश्रमेंसीं साधावें ॥३४०॥
</p>
<p>रणीं रिघालिया शूरासी । न जिणतां परचक्रासी ।</p>
<p>विसांवा नाहीं क्षत्रियांसी । तेणें वेगेंसीं साधावें 
॥४१॥</p>
<p>साधावया आत्मलग्न । सावधान बिजवराचें मन ।</p>
<p>तेणें साक्षेपें आपण । सायुज्यलग्न साधावें ॥४२॥
</p>
<p>रायाचें एकुलतें एक । चुकल्या अवचटें बाळक ।</p>
<p>तो जेवीं शोधी सकळ लोक । तेवीं निजसुख साधावें ॥४३॥
</p>
<p>काळाचा चपेटघात । जंव वाजला नाहीं येथ ।</p>
<p>तंव साधावया परमार्थ । आयुष्य व्यर्थ न करावें ॥४४॥
</p>
<p>नरदेहींचेनि आयुष्यें । प्रपंचाचेनि आवेशें ।</p>
<p>विषयाचेनि विलासें । भोगपिसे नर झाले ॥४५॥</p>
<p>पश्वादियोनींच्या ठायीं । विषयांवांचोनि आन नाहीं 
।</p>
<p>तेचि विषयो नरदेहीं । वाढविल्या कायी हित झालें 
॥४६॥</p>
<p>विचारितां विवेकदृष्टीं । विषयांसी प्रारब्धें 
भेटी ।</p>
<p>वृथा करितां आटाटी । मुद्दलतुटी नरदेहा ॥४७॥</p>
<p>नरदेह परम पावन । पावोनि न साधी ब्रह्मज्ञान ।</p>
<p>तो लांडा गर्दभ जाण । पुच्छेंवीण दुपायी ॥४८॥</p>
<p>अपरोक्षज्ञानेंवीण वांझट । उदरार्थ दंभ खटपट ।</p>
<p>जेवीं मदिरापानी मर्कट । उडे उद्भट तडतडां ॥४९॥
</p>
<p>ब्रह्मज्ञानेंवीण शास्त्रज्ञ । ते अंधारींचे खद्योत 
जाण ।</p>
<p>अज्ञाननिशीमाजीं तेज गहन । सूर्योदयीं कोण त्यां 
देखे ॥३५०॥</p>
<p>ब्रह्मज्ञानेंवीण संन्यासी । नटाच्या ऐसें मुंडण 
त्यांसी ।</p>
<p>सोकले मिष्टान्नभिक्षेसी । वृथा गेरूसी नाशिलें 
॥५१॥</p>
<p>मनीं विषयांचें अभिलाषण । धरूनि करिती वेदाध्ययन 
।</p>
<p>ते वर्षाकाळींचे दर्दुर जाण । कर्दमपानें जल्पती 
॥५२॥</p>
<p>विषयप्राप्तीलागीं मौन । तें बकाचें बकध्यान ।</p>
<p>विषयबुद्धी जें गायन । तें खरी देखोन खर भुंके ॥५३॥
</p>
<p>विषयालागीं उपन्यास । नाना युक्तींचे विलास ।</p>
<p>जेवीं पिंड देखोनि वायस । करिती बहुवस अतिशब्द ॥५४॥
</p>
<p>पोट भरावया भांड । सैरा वाजविती तोंड ।</p>
<p>तैसें विषयांलागीं वितंड । शास्त्रपाखंड बोलती 
॥५५॥</p>
<p>विषयवासना धरूनि थोर । बाह्य मिरविती आचार ।</p>
<p>जेवीं कागाचा शौचाचार । विष्ठातत्पर मानसीं ॥५६॥
</p>
<p>हृदयीं धरूनि जीविका चांग । करिती अग्निहोत्रयाग 
।</p>
<p>जेवीं वेश्या विकोनि अंग । चालवी साङ्ग संसारा ॥५७॥
</p>
<p>नरदेहींचा हाचि स्वार्थ । साधावा चौथा पुरुषार्थ 
।</p>
<p>तो न करितां जो का अर्थ । तो अनर्थ जाणावा ॥५८॥</p>
<p>साधीना देहीं ब्रह्मज्ञान । तो श्वानसूकरांसमान 
।</p>
<p>अथवा त्याहोनि हीन । तें विवेचन परियेसीं ॥५९॥</p>
<p>पशूसी हाणिल्या लाथा । द्वेष न धरी सर्वथा ।</p>
<p>मनुष्यासी ’तूं’ म्हणतां । जीवघाता प्रवर्ते ॥३६०॥
</p>
<p>पशूसी लोभ नाहीं संग्रहता । एक आहार होय भक्षिता 
।</p>
<p>मग उरलिया अर्था । त्यागी सर्वथा तत्काळ ॥६१॥</p>
<p>मनुष्याचें लोभिष्ठपण । गांठीं असल्या कोटि धन 
।</p>
<p>पोटा न खाय आपण । मा त्यागितां प्राण त्यजील ॥६२॥
</p>
<p>सायंप्रातर्चिंता । पशूसी नाहीं सर्वथा ।</p>
<p>मनुष्याची चिंता पाहतां । जन्मशतां न राहे ॥६३॥
</p>
<p>अमित धन असतां गांठीं । तरी चिंता अनिवार मोठी ।</p>
<p>नाथिलेंचि भय घे पोटीं । अविश्वासी सृष्टीं नरदेही 
॥६४॥</p>
<p>जरी मरों टेंकलें शरीर । तरी व्यवहारीं साधी वृत्तिक्षेत्र 
।</p>
<p>पाया शोधोनि बांधी घर । पुत्रपौत्र नांदावया ॥६५॥
</p>
<p>ऐसी दुस्तर चिंता । पशूसी नाहीं सर्वथा ।</p>
<p>आतां मैथुनाची कथा । ऐक तत्त्वतां सांगेन ॥६६॥</p>
<p>पशूसी ऋतुकाळीं मैथुन । मग स्त्रियेसी नातळे आपण 
।</p>
<p>पुरुषासी नित्य स्त्रीसेवन । गरोदरही जाण न सोडी 
॥६७॥</p>
<p>काम क्रोध सलोभता । चिंता निंदा अतिगर्वता ।</p>
<p>हें मनुष्याचेचि माथां । पशूसी सर्वथा असेना ॥६८॥
</p>
<p>न साधितां आत्मज्ञान । केवळ जे विषयी जन ।</p>
<p>ते श्वानसूकरांपरीस हीन । माणुसपण त्यां नाहीं 
॥६९॥</p>
<p>विषयाचें जें सुख जाण । तें स्वर्गी नरकीं समान ।
</p>
<p>जें इहलोकीं भोगी श्वान । तें स्वर्गी जाण इंद्रासी 
॥३७०॥</p>
<p>मनुष्यदेहावांचोनी । पशुपक्ष्यादि नाना योनी ।
</p>
<p>त्या विषयभोगालागोनी । विषयच्छेदनीं नरदेह ॥७१॥
</p>
<p>तो नरदेह कैसेनि जोडे । ते प्राप्तीचें कठिण गाढें 
।</p>
<p>तें सांगेन तुजपुढें । परिस निवाडें विभागु ॥७२॥
</p>
<p>अत्यंत सुकृतें स्वर्गी चढे । अत्यंत पापें अधोगती 
घडे ।</p>
<p>पापपुण्य निःशेष झडे । तैं आतुडे निजमुक्ति ॥७३॥
</p>
<p>जैं पापपुण्य समान समीं । तैं मनुष्यदेह आक्रमी 
।</p>
<p>जन्म पावे कर्मभूमीं । आश्रमधर्मी सुमेधा ॥७४॥</p>
<p>साक्षेपें मनुष्यदेह जोडे । ऐसें करितां तंव न घडे 
।</p>
<p>अवचट हाता चढे । भाग्य चोखडें जयाचें ॥७५॥</p>
<p>मोलें अनर्घ्य रत्‍नें येती । तैसा चिंतामणी न ये 
हातीं ।</p>
<p>बहुत योनिये जन्म होती । परी मनुष्यदेहप्राप्ती 
दुर्लभ ॥७६॥</p>
<p>ऐसा नरदेह पावोनि देख । जो न साधीचि ब्रह्मसुख ।</p>
<p>तो जनांमाजीं परम मूर्ख । विश्वासघातक देवाचा ॥७७॥
</p>
<p>निजात्मप्राप्तीलागोनी । देवें केली मनुष्ययोनी 
।</p>
<p>तो देवाचा विश्वास बुडवूनी । विषयसेवनीं निजपतन 
॥७८॥</p>
<p>होतें पितरांचें मनोगत । पुत्र हो‌ईल हरिभक्त ।
</p>
<p>कुळ उद्धरील समस्त । विषयीं प्रतिहत तें केलें ॥७९॥
</p>
<p>हो का सकळ भाग्याचें फळ । मनुष्यदेह गा केवळ ।</p>
<p>तें करावया सफळ । वैराग्य अढळ म्यां केलें ॥३८०॥
</p>
<blockquote>
<p><br/></p>

<p>एवं सञ्जातवैराग्यो विज्ञानालोक आत्मनि ।</p>
<p>विचरामि महीमेतां मुक्तसङ्गोऽनहङ्कृतः ॥ ३० ॥</p>
<p><br/></p>
</blockquote>

<p>देहो निजात्मसाधनीं साधक । तोचि विषयभोगीं बाधक 
।</p>
<p>ऐसें देखोनियां देख । केलें निष्टंक वैराग्य ॥८१॥
</p>
<p>त्या वैराग्याचेनि बळें । गुरुकृपावचनमेळें ।</p>
<p>विषय‍इंद्रियांचे पाळे । एकेचि वेळें विभांडिले 
॥८२॥</p>
<p>अविद्या जंव घ्यावी जीवें । तंव ’अविद्या’ येणें 
नांवें ।</p>
<p>स्वांगें मी विद्यमान नोहे । हेंही अनुभवें जाणितलें 
॥८३॥</p>
<p>ऐशी मिथ्यात्वें अविद्या आतां । चित्प्रकाश पूर्ण 
लाभे हाता ।</p>
<p>तेणें स्वदेहस्थ अहंता । गेली सर्वथा निःशेष ॥८४॥
</p>
<p>ज्ञानसाधन जो निजदेहो । तयाच्या ठायीं वैराग्य 
पहा हो ।</p>
<p>मा देहसंबंधाचा स्नेहो । कैसेनि राहों शकेल ॥८५॥
</p>
<p>ऐसेनि अनुभवें पाहीं । निःसंग मी विचरें मही ।</p>
<p>अहंता स्वदेहीं नाहीं । पुशिलें तें पाहीं सांगितलें 
राया ॥८६॥</p>
<p>जैं पुरुषाची अहंता गळे । तैं देह अदृष्टयोगें चळे 
।</p>
<p>जेवीं सुकलें पान वायुबळें । पडिलें लोळे सर्वत्र 
॥८७॥</p>
<p>यालागीं ब्रह्मसाक्षात्कारा । वृत्ति लय पावे जंव 
वीरा ।</p>
<p>तंववरी जो वैराग्यें खरा । अभंग पुरा पुरुषार्थी 
तो ॥८८॥</p>
<p>म्हणसी एका गुरूचे ठायीं । तुज सर्वथा विश्वास नाहीं 
।</p>
<p>ये अर्थीं सावध हो‌ईं । विशद पाहीं सांगेन ॥८९॥</p>
<p>गुरूनें सांगतांचि कानीं । ज्याची वृत्ति जाय विरोनी 
।</p>
<p>जेवीं मिळतां लवणपाणी । अभिन्नपणीं समरसे ॥३९०॥
</p>
<p>केल्यासी साधकबाधकताबाध । हें बोलणें अति‌अबद्ध 
।</p>
<p>जेवीं निमालियासी वोखद । न पाजवे दुग्ध गर्भस्था 
॥९१॥</p>
<p>यापरी त्यासी कर्तव्यता । नाहीं नाहीं गा सर्वथा 
।</p>
<p>परी ऐसी हे अवस्था । ज्यासी तत्त्वतां न लभेचि ॥९२॥
</p>
<p>गुरूनें सांगितलें कानीं । स्वरूपाबोध झाला मनीं 
।</p>
<p>परी तें न राहेचि निश्चळपणीं । बाह्यदर्शनीं विक्षेपु 
॥९३॥</p>
<p>आसनीं बैसल्या स्वरूपस्थितीं । आसन सोडिल्या प्रपंचस्फूर्ती 
।</p>
<p>ऐशी एकदेशी स्थिती । नातळती निजयोगी ॥९४॥</p>
<p>देह आसनीं निश्चळ । अथवा कर्मीं हो चंचळ ।</p>
<p>परी वृत्ति सर्वदा निश्चळ । तेचि निर्मळ निजयोगी 
॥९५॥</p>
<p>परशुरामेंसीं रणांगणीं । भीष्म भिडला निर्वाणबाणीं 
।</p>
<p>तोडरीं घातिला जिणोनी । वृत्ति समाधानीं अचंचळ 
॥९६॥</p>
<p>करितां निर्वाणयुद्धीं । ज्याची न मोडे समाधी ।
</p>
<p>हेंचि साधावया त्रिशुद्धी । चोवीस गुरु विधीं वंदिलें 
म्यां ॥९७॥</p>
<p>देहनिश्चळत्वें वृत्ति निश्चळ । देहचंचळत्वें 
वृत्ति चंचळ ।</p>
<p>तरी ते देहबुद्धीचि सबळ । नव्हे केवळ निजबोधु ॥९८॥
</p>
<p>होतां प्रपंचदर्शन । वृत्तीसी विक्षेप होय जाण 
।</p>
<p>तो विक्षेप करावया छेदन । बहुगुरुसाधन म्यां केलें 
॥९९॥</p>
<p>निजगुरूंनीं सांगितल्या अर्था । त्या साधावया परमार्था 
।</p>
<p>नाना प्रपंचपदार्था । गुरुसंस्था म्यां केली ॥४००॥
</p>
<p>जेथोनिया विक्षेपता । तेचि लाविली गुरुत्वपथा ।
</p>
<p>ऐसेनि साधनें साधितां । जग स्वभावतां परब्रह्म 
॥१॥</p>
<p>पूर्वी गुरूंनीं बोधिलें नाहीं । तरी पृथ्व्यादिकें 
बोधितील कायी ।</p>
<p>तोचि निजार्थ साधावया पाहीं । गुरू‌उपायीं प्रवर्तलों 
॥२॥</p>
<blockquote>
<p><br/></p>

<p>न ह्येकस्माद्‌ गुरोर्ज्ञानं सुस्थिरं स्यात्सुपुष्कलम्‌ 
।</p>
<p>ब्रह्मैतदद्वितीयं वै गीयते बहुधर्षिभिः ॥ ३१ ॥
</p>
<p><br/></p>
</blockquote>

<p>गुरूनें सांगितलें निजज्ञान । हृदयीं प्रकाशलें 
चिद्भान ।</p>
<p>तें विद्युत्प्राय चंचळ जाण । स्थैर्यपण त्या नाहीं 
॥३॥</p>
<p>जें मूळींचि चंचळ । तें कदा नव्हे पुष्कळ ।</p>
<p>क्षणां भासे क्षणां चपळ । तेणें तळमळ साधका ॥४॥</p>
<p>जैसें मुखींचें आमिष जाये । तेणें सर्प डंवखा‌इला 
राहे ।</p>
<p>तैसी वेदना साधकां होये । वियोगु न साहे सर्वथा ॥५॥
</p>
<p>येरवीं ब्रह्म अद्वितीय नित्य । हें सकळ ऋषींचें 
संमत ।</p>
<p>त्यांसीही पुसों जातां बहुत । विक्षेप तेथ उठती 
॥६॥</p>
<p>एक म्हणती ब्रह्म सगुण । एक म्हणती तें निर्गुण ।
</p>
<p>ऐसे वाद करिती दारुण । युक्तिखंडण अभिमानें ॥७॥
</p>
<p>एक म्हणती ब्रह्म सप्रपंच । एक म्हणती निष्प्रपंच 
।</p>
<p>मिळोनियां पांचपांच । शब्दकचकच वाढविती ॥८॥</p>
<p>प्रपंचदर्शन विक्षेपता । तेथ साधावया निज‍ऐक्यता 
।</p>
<p>सुबुद्धीनें नाना पदार्था । गुणग्राहकता गुरुरूपें 
॥९॥</p>
<p>तेथ साधकांचे प्रश्न । सहसा न पवती समाधान ।</p>
<p>यालागीं पुसावया मन । न रिघे जाण ते ठायीं ॥४१०॥</p>
<p>जेथूनि विक्षेपता वाढे । तेथेंचि ऐक्यता जोडे ।
</p>
<p>तें नानागुरुत्वें रोकडें । साधन चोखडें योजिलें 
॥११॥</p>
<p>जीं जीं सांगितलीं गुरुलक्षणें । तीं तीं निजबुद्धीचीं 
साधनें ।</p>
<p>समूळ विक्षेपु तेणें । तीव्र धारणें छेदिला ॥१२॥
</p>
<p>तेणें चंचलत्वें निश्चल । फावलें निजबोधाचें मूळ 
।</p>
<p>दृश्य देखतां केवळ । भासे सकळ चिन्मात्र ॥१३॥</p>
<p>जें माझ्या निजगुरूंनीं । पूर्वी दिधलें होतें 
बोधुनी ।</p>
<p>तेंचि नाना गुरुत्वें साधूनी । विक्षेप छेदुनी 
पावलों ॥१४॥</p>
<p>निजगुरु तो एकुचि जाण । इतर गुरु साधकत्वें साधन 
।</p>
<p>हें यथातथ्य लक्षण । तुज निरूपण म्यां केलें ॥१५॥
</p>
<p>येथ प्रपंचाचें भानाभान । कर्म करितां न कळे जाण 
।</p>
<p>लाधली निजबोधाची खूण । समदर्शन सर्वदा ॥१६॥</p>
<p>दृश्य देखतां दृष्टीं । नव्हे दृश्येंसीं भेटी 
।</p>
<p>हारपली कर्मत्रिपुटी । बोधकसवटी अभिनव ॥१७॥</p>
<p>यथेष्ट करितां भोजन । उष्टेना निराहारलक्षण ।</p>
<p>जगेंसीं वागतां जाण । एकलेपण मोडेना ॥१८॥</p>
<p>तरंग सागरामाजीं क्रीडतां । न मोडे उदकाची एकात्मता 
।</p>
<p>तेवीं जगामाजीं वर्ततां । दुजी वार्ता मज नाहीं 
॥१९॥</p>
<p>नवल सद्‍गुरूची नवायी । सर्वी सर्व तोचि पाहीं ।
</p>
<p>गुरूवेगळें रितें कांहीं । उरलें नाहीं सर्वथा 
॥४२०॥</p>
<p>आतां माझें जें मीपण । तें सद्‍गुरु झाला आपण ।</p>
<p>बोलतें तुझें जें तूंपण । तेंही जाण सद्‍गुरुचि 
॥२१॥</p>
<p>याहीपरी पाहतां । माझा गुरु एक एकुलता ।</p>
<p>तेथें दुजेपणाची वार्ता । नाहीं सर्वथा यदुराया 
॥२२॥</p>
<p>ऐशी सद्‍गुरुकथा । तुज सांगिली परमार्था ।</p>
<p>हरिखें आलिंगिलें नृपनाथा । दोघां ऐक्यता निजबोधें 
॥२३॥</p>
<p>जीवीं जीवा पडली मिठी । आनंदें वोसंडली सृष्टी ।
</p>
<p>तेणें वाचेसी पडली बेलवटी । बोलों उफराटी विसरली 
॥२४॥</p>
<p>हरिखु न संठवे हृदयभवनी । बाहेर वोसंडे स्वेदेजोनी 
।</p>
<p>आनंदघन वोळला नयनीं । स्वानंदजीवनीं वर्षतु ॥२५॥
</p>
<p>तुटली अहंकाराची बेडी । पावलों भवार्णवपरथडी ।</p>
<p>म्हणौनि रोमांची उभविली गुढी । जिंतिली गाढी अविद्या 
॥२६॥</p>
<p>समूळ देह भावो पळाला । यालागीं गात्रकंपु चळचळा 
।</p>
<p>संकल्पविकल्प निमाला । मनेंसीं बुडाला मनोरथु ॥२७॥
</p>
<p>जीवभावो उखिता । यदूनें अर्पिला गुरुनाथा ।</p>
<p>तें चिह्न बाहेरीं तत्त्वतां । दावी सर्वथा निजांगीं 
॥२८॥</p>
<p>तो अवधूत जाण दत्तात्रेया । तेणें आलिंगूनि यदुराया 
।</p>
<p>निजरूपाचा बोधु तया । अनुभवावया दीधला ॥२९॥</p>
<p>दत्तात्रेयशिष्यपरंपरा । सहस्रार्जुन यदु दुसरा 
।</p>
<p>तेणें जनार्दनु तिसरा । शिष्य केला खरा कलियुगीं 
॥४३०॥</p>
<p>गुरुप्राप्तीलागीं सर्वथा । थोर जनार्दनासी चिंता 
।</p>
<p>विसरला तिन्ही अवस्था । सद्‍गुरु चिंतितां चिंतनीं 
॥३१॥</p>
<p>देवो भावाचा भोक्ता । दृढ जाणोनि अवस्था ।</p>
<p>येणें जाहलें श्रीदत्ता । तेणें हातु माथां ठेविला 
॥३२॥</p>
<p>हातु ठेवितांचि तत्काळ । बोधु आकळिला सकळ ।</p>
<p>मिथ्या प्रपंचाचे मूळ । स्वरूप केवळ स्वबोधें ॥३३॥
</p>
<p>कर्म करूनि अकर्ता । तोचि अकर्तात्मबोधु जाहला 
देता ।</p>
<p>देहीं असोनि विदेहता । तेही तत्त्वतां आकळिली ॥३४॥
</p>
<p>गृहाश्रमु न सांडितां । कर्मरेखा नोलांडितां ।</p>
<p>निजव्यापारीं वर्ततां । बोधु सर्वथा न मैळे ॥३५॥
</p>
<p>तो बोधु आकळतां मना । मन मुकलें मनपणा ।</p>
<p>अवस्था नावरेचि जनार्दना । मूर्च्छापन्न पडियेला 
॥३६॥</p>
<p>त्यासी सावध करूनि तत्त्वतां । म्हणे प्रेमा आहे 
सत्त्वावस्था ।</p>
<p>तोही गिळोनि सर्वथा । होयीं वर्तता निजबोधें ॥३७॥
</p>
<p>पूजाविधी करोनियां । जंव जनार्दनु लागला पायां 
।</p>
<p>तंव अदृश्य जाहला दत्तात्रेया । योगमायाचेनि योगें 
॥३८॥</p>
<p>कथेसी फांकलों सर्वथा । तो कोपु न मनावा श्रोतां 
।</p>
<p>प्रसंगें गुरुविवंचना होतां । मीही गुरुकथा बोलिलों 
॥३९॥</p>
<p>मज तंव चुकी पडिली मोठी । चुकूनि सांगितली गुरुगोठी 
।</p>
<p>तेही संस्कृत नव्हे मराठी । वृथा चावटी न म्हणावी 
॥४४०॥</p>
<p>जो असेल गुरुभक्त । तो हें जाणेल मनोगत ।</p>
<p>जो गुरुस्मरणीं सदोदित । त्यासी हें हृद्‍गत कळेल 
॥४१॥</p>
<p>ज्यांसी गुरुचरणीं श्रद्धा गाढी । ज्यांसी गुरुभजनीं 
अति‌आवडी ।</p>
<p>जिंहीं गुरुप्रेम जोडिलें जोडी । हे गोडी जाणती 
॥४२॥</p>
<p>ज्या सद्‍गुरूचें नांव घेतां । चारी मुक्ती वोडविती 
माथा ।</p>
<p>मुक्ति नावडे गुरुभक्तां । नित्यमुक्तता गुरुचरणीं 
॥४३॥</p>
<p>ज्याचें घेतां चरणतीर्थ । चारी मुक्ती पवित्र होत 
।</p>
<p>पायां लागती पुरुषार्थ । धन्य गुरुभक्त त्रिलोकीं 
॥४४॥</p>
<p>चैतन्य नित्य निराधार । निर्धर्मक निर्विकार ।</p>
<p>त्याचा केला जीर्णोद्धार । सत्य साचार जगद्‍गुरु 
॥४५॥</p>
<p>सद्‍गुरुकृपा नव्हतां । नव्हती देवाची कथावार्ता 
।</p>
<p>देवासी देवपणीं स्थापिता । सत्य सर्वथा सद्‍गुरु 
॥४६॥</p>
<p>सद्‍गुरु कृपेवीण पाहीं । देवो असतुचि झाला होता 
नाहीं ।</p>
<p>त्यासी देवपणीं ठेवूनि ठायीं । भजविता पाहीं गुरुरावो 
॥४७॥</p>
<p>त्या सद्‍गुरूची कथा । चुकोनि झालों बोलता ।</p>
<p>थोर अपराधु हा माझे माथां । क्षमा श्रोतां करावी 
॥४८॥</p>
<p>वृथा बोलिलों नाहीं जाण । झालें बोलावया कारण ।</p>
<p>दत्तात्रेयशिष्यकथन । करितां जनार्दन आठवला ॥४९॥
</p>
<p>मी जरी नाठवीं जनार्दनासी । परी तो विसरों नेदीच 
आपणासी ।</p>
<p>हटें देतुसे आठवणेंसी । अहर्निशीं सर्वदा ॥४५०॥
</p>
<p>जिकडे मी विसरों जायें । तिकडेचि तो ये‌ऊनि राहे 
।</p>
<p>मी जरी त्याजकडे न पाहें । तें न पाहणें होये तो माझें 
॥५१॥</p>
<p>घटु सांडूं पाहे आकाशासी । तंव आकाश न सांडी घटासी 
।</p>
<p>तेवीं जनार्दनु आम्हांसी । अहर्निशीं लागला ॥५२॥
</p>
<p>मी न करीं त्याची कथा । तंव तोचि होये मुखीं वक्ता 
।</p>
<p>ऐसेंनि बलात्कारें बोलविता । काय म्यां आतां करावें 
॥५३॥</p>
<p>दृश्य मी देखावया बैसें । तंव दृश्या सबाह्य जनार्दनु 
दिसे ।</p>
<p>श्रवणीं ऐकतां सौरसें । शब्दीं प्रवेशे जनार्दनु 
॥५४॥</p>
<p>आतां ना‌इकें न पाहें । म्हणौनि मी उगा राहें ।</p>
<p>तंव उगेपणाचेनि अन्वयें । जनार्दनु पाहे लागला 
॥५५॥</p>
<p>ऐसा अडकलों त्रिशुद्धी । जनार्दनु उगंडूं नेदी 
।</p>
<p>श्रोता सांगावी जी बुद्धी । मी अपराधी सर्वथा ॥५६॥
</p>
<p>श्रोते म्हणती नवलावो । येथ न देखों अहंभावो ।</p>
<p>पाहतां बोलाचा अभिप्रावो । प्रेम पहा हो लोटत ॥५७॥
</p>
<p>येथील विचारितां बोल । क्षीराब्धीहून सखोल ।</p>
<p>नवल प्रेमाची वोल । येताति डोल स्वानंदें ॥५८॥</p>
<p>जें त्वां केलें गुरुनिरूपण । तें सप्रेम ब्रह्मज्ञान 
।</p>
<p>थोर निवविलों जाण । नाहीं दूषण निरूपणा ॥५९॥</p>
<p>नित्य करावें गुरुस्मरण । तें गुरूनें केलें निजकथन 
।</p>
<p>करितां अमृताचें आरोगण । पुरे कोण म्हणेल ॥४६०॥
</p>
<p>जनार्दनीं दृढ भावो । हाही कळला अभिप्रावो ।</p>
<p>निरूपणाचा नवलावो । रसाळ पहा हो वोडवला ॥६१॥</p>
<p>तूं मूळकथा निरूपिसी । अथवा आडकथा सांगसी ।</p>
<p>परी गोडी या निरूपणा‌ऐसी । न देखों आणिकांसी सर्वथा 
॥६२॥</p>
<p>शुद्ध निरूपणें गुरु वर्णिसी । वर्णूनि अपराधी 
म्हणविसी ।</p>
<p>ऐक्यें घोळली बुद्धी कैसी । मानु श्रोत्यांसी वाढविला 
॥६३॥</p>
<p>तुझी जे अपराधबुद्धी । ते प्रवेशली भगवत्पदीं ।
</p>
<p>जाहली अपराधाची शुद्धी । देखणा त्रिशुद्धी तूं 
होसी ॥६४॥</p>
<p>गुरुस्तवनीं रतसी । तेव्हां मूळकथा विसरसी ।</p>
<p>प्रेमाची जाती ऐसी । कळलें आम्हांसी सर्वथा ॥६५॥
</p>
<p>श्रोते म्हणती आतां । विस्मयो दाटला चित्ता ।</p>
<p>वेगीं चालवावें ग्रंथा । पूर्वकथा मूळींची ॥६६॥
</p>
<p>हें संतवचन मानूनि माथां । चरण वंदूनि तत्त्वतां 
।</p>
<p>सावधान व्हावें चित्ता । पुढील कथा सांगेन ॥६७॥
</p>
<p>यापरी तो अवधूतु । यदूसी सांगे परमार्थु ।</p>
<p>संवादें निवाला परमाद्‍भूतु । मग निवांतु राहिला 
॥६८॥</p>
<blockquote>
<p><br/></p>

<p>श्रीभगवानुवाच ।</p>
<p>इत्युक्त्वा स यदुं विप्रस्तमामन्त्र्य गभीरधीः 
।</p>
<p>वन्दितोऽभ्यर्चितो राज्ञा ययौ प्रीतो यथागतम्‌ 
॥ ३२ ॥</p>
<p><br/></p>
</blockquote>

<p>उद्धवासी म्हणे श्रीकृष्ण । रायासी सांगोनि ब्रह्मज्ञान 
।</p>
<p>जाहलें देखोनि समाधान । मग पुसोन निघाला ॥६९॥</p>
<p>राजा धांवोनि लागला चरणां । परम प्रेमें करीं पूजना 
।</p>
<p>करोनियां प्रदक्षिणा । मागुता चरणां लागला ॥४७०॥
</p>
<p>’जाय’ ऐसें न बोलवे सर्वथा । ’राहे’ म्हणतां दिसे 
स्वामिता ।</p>
<p>वियोगु न साहवे तत्त्वतां । बोलु सर्वथा खुंटला 
॥७१॥</p>
<p>ते देखोनि अवस्था । कृपा उपजली श्रीदत्ता ।</p>
<p>हात ठेवूनि माथां । प्रसन्नता उपजली ॥७२॥</p>
<p>’येथून तुज मज आतां । वियोगु नाहीं सर्वथा’ ।</p>
<p>ऐसें आश्वासोनि नृपनाथा । होय निघता श्रीदत्त ॥७३॥
</p>
<p>जेणें सुखें होता आला । तेणेंचि सुखें निघता झाला 
।</p>
<p>राजा अतिप्रीतीं निवाला । सुखी झाला निजबोधें ॥७४॥
</p>
<blockquote>
<p><br/></p>

<p>अवधूतवचः श्रुत्वा पूर्वेषां नः स पूर्वजः ।</p>
<p>सर्वसङ्गविनिर्मुक्तः समचित्तो बभूव ह ॥ ३३ ॥</p>
<p>इति श्रीमद्‍भागवते महापुराणे पारमहंस्यां एकादशस्कन्धे 
नवमोऽध्यायः ॥ ९ ॥</p>
<p><br/></p>
</blockquote>

<p>पाहोनि उद्धवा उजू । बोलता जाला अधोक्षजु ।</p>
<p>म्हणे आमचे पूर्वजांचा पूर्वजु । राजध्वजु यदुवीरु 
॥७५॥</p>
<p>म्हणसी मी नेणें त्याचें नांव । तूं सांगतोसी हें 
अपूर्व ।</p>
<p>परी ज्याचेनि नामें आम्ही सर्व । वीर ’यादव’ म्हणवितों 
॥७६॥</p>
<p>हरिखें म्हणे नंदनंदु । तो आमचा पूर्वज यदु ।</p>
<p>ब्रह्मज्ञानाचा संवादु । दत्तात्रेयेंसीं पैं 
केला ॥७७॥</p>
<p>श्रीदत्तात्रेयाच्या वचनार्था । विश्वासोनि जाहला 
घेता ।</p>
<p>तेणें सर्वसंगविनिर्मुक्तता । आली हाता यदूच्या 
॥७८॥</p>
<p>जो संगु सांडूनि दूर गेला । तेणें ’संगत्यागु’ चि 
केला ।</p>
<p>संगीं असोनि स्नेह सांडिला । ’संगमुक्त’ झाला तो 
जाण ॥७९॥</p>
<p>आकाश सर्व पदार्थासी । मिळालें असे सर्व देशीं ।
</p>
<p>परी नातळेचि सर्वसंगासी । ’संगमुक्तता’ त्यासी 
बोलिजे ॥४८०॥</p>
<p>याहूनि विशेष संगमुक्तता । आली यदूचिया हाता ।</p>
<p>तेही सांगेन कथा । परिसें तत्त्वतां उद्धवा ॥८१॥
</p>
<p>दत्तात्रेयबोधें तत्त्वतां । सर्वसंगामाजी असतां 
।</p>
<p>न देखे संगाची कथावार्ता । ’विशेषमुक्तता’ या नांव 
॥८२॥</p>
<p>’मज पूर्वी द्वैतसंगु होता । तो जा‌ऊनि निःसंग झालों 
आतां’ ।</p>
<p>या दोनी समूळ मिथ्या वार्ता । विनिर्मुक्तता पावलों 
॥८३॥</p>
<p>दोर सापु नाहीं झाला । परी सापुपणाचा आळ आला ।</p>
<p>तोही दोरें नाहींसा केला । भ्रांतीं कल्पिला निजभ्रमु 
॥८४॥</p>
<p>दोरु दोरपणें असे । सर्पु तो भ्रांतामनीं वसे ।</p>
<p>ऐसें सांडूनि द्वैतपिसें । रायासी सावकाशें समाधी 
॥८५॥</p>
<p>समसाम्यें समानबुद्धी । ते बोलिजे ’निजसमाधी’ ।
</p>
<p>ते समाधी पावोनी त्रिशुद्धी । राजा निजपदीं पावला 
॥८६॥</p>
<p>कृष्ण म्हणे उद्धवासी । ’तूं जन्मूनि ऐशिये वंशीं 
।</p>
<p>जरी ब्रह्मज्ञान न साधिशी । तरी उणें पूर्वजांसी 
ये‌ईल ’ ॥८७॥</p>
<p>यापरी हृषीकेशी । तिरस्कारोनि उद्धवासी ।</p>
<p>झोंबावया अद्वैतासी । पुट बुद्धीसी देतुसे ॥८८॥
</p>
<p>आधींचि विखारू काळियाणा । त्याचेंही पुच्छ रगडिल्या 
जाणा ।</p>
<p>मग झोंबिन्नल्या सत्राणा । नावरे कोणा सर्वथा ॥८९॥
</p>
<p>आधींचि अनुताप उद्धवासी । वरी तिरस्कारिला हृषीकेशीं 
।</p>
<p>तो गिळावया चिद्‍ब्रह्मासी । निजमानसी खवळला ॥४९०॥
</p>
<p>पुढिले अध्यायीं निरूपण । कृष्ण‍उद्धवसंवाद जाण 
।</p>
<p>सांगेल गुरुशिष्यलक्षण । श्रोते विचक्षण परिसतु 
॥९१॥</p>
<p>एका जनार्दनु म्हणे । अगाध कृष्णमुखींचें बोलणें 
।</p>
<p>तें मी जरी निरोपूं नेणें । परी तें गोडपणें निववित 
॥९२॥</p>
<p>साखरेचा बोळू केला । परी कडूपणा नाहीं आला ।</p>
<p>तैसा ग्रंथु प्राकृतभाषा झाला । असे संचला स्वानंदु 
॥९३॥</p>
<p>जरी सोन्याचें पेंडुकें केलें । परी तें दगडमोला 
नाहीं आलें ।</p>
<p>तैसें भागवत प्राकृत झालें । परी नाहीं चुकलें निजज्ञाना 
॥९४॥</p>
<p>मुक्ताफळालागीं सागरीं । बुड्या देती नानापरी ।
</p>
<p>तें सांपडलिया घरींच्या विहिरीं । जो अव्हेरी तो 
मूर्ख ॥९५॥</p>
<p>तैशी संस्कृत व्याख्यान‌आटाटी । अतिकष्टें परमार्थीं 
भेटी ।</p>
<p>तें जोडिल्या मराठीसाठीं । उपेक्षादृष्टि न करावी 
॥९६॥</p>
<p>धनवंतु रत्‍नपारखी पुरा । तेणें धुळीमाजीं देखिल्या 
हिरा ।</p>
<p>गांठीं बांधोनि आणी घरा । पारखी खरा निजज्ञानें 
॥९७॥</p>
<p>तैसें ज्ञाते विद्वज्जन । ग्रंथु मराठी देखोन ।
</p>
<p>उपेक्षा न करितां करावा यत्‍न । पारखोनि चिद्‍रत्‍न 
साधावया ॥९८॥</p>
<p>क्षुद्रदृष्टीं पाहणें पाहतां । बोलु लागेल व्यासाचे 
ग्रंथा ।</p>
<p>मा हे तरी मराठी कविता । सांडूनि कुटिलता पाहावी 
॥९९॥</p>
<p>ज्यांसी निजसुखाची आवडी । ते प्राकृतीं न काढिती 
खोडी ।</p>
<p>घेतील ज्ञानगर्भाची गोडी । अवस्था गाढी परमार्थी 
॥५००॥</p>
<p>जे साचार परमार्थी । ते अधिकारी ये ग्रंथीं ।</p>
<p>ज्यांसी भागवतीं भक्ती । ते पावती निजसुख ॥१॥</p>
<p>ज्यासी भागवतीं नाहीं भक्ती । कोरडी व्युत्पत्ती 
मिरविती ।</p>
<p>तेही जरी निंदा न करिती । तरी पुढें पावती भक्तीतें 
॥२॥</p>
<p>निंदा वसे ज्याचे चित्ता । त्यास गति नाहीं सर्वथा 
।</p>
<p>निंदा सकळ पापांचे माथां । दोष ईपरता असेना ॥३॥</p>
<p>निंदकाचें नांव घेतां । दोष वाचेसी होय लागता ।</p>
<p>तिशीं द्यावया प्रायश्चित्ता । ’रामराम’ सर्वथा 
म्हणावें ॥४॥</p>
<p>निंदेमाजीं देखिलें स्वार्था । निंदक प्रवर्तले 
भक्तहिता ।</p>
<p>बुडवूनि आपुले स्वार्था । परदोष सर्वथा क्षाळिले 
॥५॥</p>
<p>सांडूनियां गुणदोष । श्रोतां हो‌आवें सावकाश ।</p>
<p>जेथ वक्ता हृषीकेश । अतिसुरस तें ज्ञान ॥६॥</p>
<p>कृष्ण-उद्धवांचे ज्ञान । तत्काळ निरसी अज्ञान ।
</p>
<p>एका विनवी जनार्दन । सावधान परियेसा ॥५०७॥</p>

<blockquote>
<p><br/></p>
<p>इति श्रीमद्‍भागवते महापुराणे एकादशस्कंधे </p>
<p>श्रीकृष्णोद्धवसंवादे एकाकारटीकायां नवमोऽध्यायः 
॥९॥</p>
<p>॥ श्रीकृष्णार्पणमस्तु ॥ मूळश्लोक ॥३३॥ ओव्या ॥५०७॥
</p>
<p><br/></p>
</blockquote>

</article>
</body>
<!-- Mirrored from santeknath.org/eknathi bhagwat/adhyay 8.html by HTTrack Website Copier/3.x [XR&CO'2013], Tue, 04 Aug 2015 03:10:59 GMT -->
</html>
