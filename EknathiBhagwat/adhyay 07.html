<!DOCTYPE html>
<html>

<!-- Mirrored from santeknath.org/eknathi bhagwat/adhyay 2.html by HTTrack Website Copier/3.x [XR&CO'2013], Tue, 04 Aug 2015 03:10:42 GMT -->
<head>

  <meta charset="utf-8">
  <meta name="viewport" content="width=device-width, initial-scale=1">
  <link rel="stylesheet" href="http://maxcdn.bootstrapcdn.com/bootstrap/3.3.6/css/bootstrap.min.css">
  <script src="https://ajax.googleapis.com/ajax/libs/jquery/1.12.0/jquery.min.js"></script>
  <script src="http://maxcdn.bootstrapcdn.com/bootstrap/3.3.6/js/bootstrap.min.js"></script>
  <link href='http://fonts.googleapis.com/css?family=Amita:400|Glegoo:400&subset=devanagari,latin' rel='stylesheet' type='text/css'>
  <link rel="stylesheet" type="text/css" media="print" href="style_print.css">
  <link rel="stylesheet" type="text/css" media="screen" href="style_print.css">

</head>
<body>
<article>
<h1>॥ श्री एकनाथी भागवत ॥ </h1>
<p><br/></p>
<h2>अध्याय सातवा </h2>
<p><br/></p>
<p>श्रीगणेशाय नमः ॥ श्रीकृष्णाय नमः ॥</p>
</section>
<section>
<p>ॐ नमो सद्‌गुरु चतुरक्षरा । चतुरचित्तप्रबोधचंद्रा 
।</p>
<p>’जनार्दना’ सुरेंद्र‌इंद्रा । ज्ञाननरेंद्रा 
निजबोधा ॥१॥</p>
</section>
<section>
<p>तुझी करितांचि गोठी । प्रगटसी पाठींपोटीं ।</p>
<p>सन्मुख ठसावसी दृष्टी । हृदयगांठी छेदूनी ॥२॥</p>
</section>
<section>
<p>छेदूनि विषयवासना । स्वयें प्रगटसी जनार्दना ।</p>
<p>भव‌अभवभावना । नेदिसी मना आतळों ॥३॥</p>
</section>
<section>
<p>आतळतां तुझे चरण । आकळलें राहे मन ।</p>
<p>सहज देशी समाधान । आनंदघन अच्युता ॥४॥</p>
</section>
<section>
<p>ऐशिया जी गुरुनाथा । समसाम्यें चरणीं माथा ।</p>
<p>पुढील परिसावी जी कथा । जेथ वक्ता श्रीकृष्णु ॥५॥</p>
</section>
<section>
<p>उद्धवें विनविलियावरी । कृपा कळवळला श्रीहरी ।</p>
<p>निजज्ञान अतिविस्तारीं । बोधकुसरीं सांगतु ॥६॥</p>
</section>
<section>
<p>होतें कृष्णाचे मानसी । ’मज गेलिया निजधामासी ।
</p>
<p>माझें निजज्ञान कोणापासीं । अतियत्नेंसीं ठेवावें’॥७॥</p>
</section>
<section>
<p>तंव देखिली उद्धवाची अवस्था । सुख जाहलें श्रीकृष्णनाथा 
।</p>
<p>वैराग्ययुक्त उपदेशिता । होय सर्वथा निजज्ञान ॥८॥</p>
</section>
<section>
<p>एवं वांचवावया उद्धवासी । कृष्ण ब्रह्मज्ञान उपदेशी 
।</p>
<p>शाप न बाधी ब्रह्मवेत्यांसी । हें हृषीकेशी जाणतु 
॥९॥</p>
</section>
<section>
<p>ब्रह्म‌उपदेशाची हातवटी । उपदेशूं जाणे जगजेठी 
।</p>
<p>वैराग्य उपजवी उठा‌उठीं । जेणें पडे मिठी निजतत्वीं 
॥१०॥</p>
</section>
<section>
<p>नव्हतां वैराग्य दारुण । उपदेशु केला तो वृथा जाण 
।</p>
<p>हे श्रीकृष्णचि जाणे खूण । वैराग्यविंदान बोलतु 
॥११॥</p>
</section>
<section>
<p>पहिलें उद्धवाच्या बोलासी । अनुमोदन दे हृषीकेशी 
।</p>
<p>तेणें अन्वयें सावकाशीं । ज्ञानवैराग्य त्यासी 
बोलतु ॥१२॥</p>

</section>
<blockquote>
<section>
<p><br/></p>
<cite><p>श्रीभगवानुवाच । </p></cite>
<p>यदात्थ मां महाभाग तच्चिकीर्षितमेव मे । </p>
<p>ब्रह्माभवो लोकपालाः स्वर्वासं मेऽभिकाङ्‌क्षिणः 
॥ १ ॥</p>
<p><br/></p>
</section>
</blockquote>
<section>

<p>जो वेदांचा वेदवक्ता । जो ज्ञानियांचा ज्ञानदाता 
।</p>
<p>तो श्रीकृष्णु म्हणे भाग्यवंता । ऐकें निजभक्ता 
उद्धवा ॥१३॥</p>
</section>
<section>
<p>जें तूं बोलिलासी भावयुक्त । तें वचन तुझें सत्य 
सत्य ।</p>
<p>तेचिं माझें मनोगत । जाण निश्चित निर्धारें ॥१४॥</p>
</section>
<section>
<p>माझी अवस्था जाश्वनीळा । ब्रह्मादिदेवां सकळां 
।</p>
<p>येथ आले होते मिळोनि मेळा । लोकपाळांसमवेत ॥१५॥</p>
</section>
<section>
<p>ये‌ऊनि माझी घेतली भेटी । अपेक्षा जे होती पोटी ।
</p>
<p>पुशिली माझ्या प्रयाणाची गोठी । जेणें तुज मोठी 
अवस्था ॥१६॥</p>
</section>
<section>
<p>म्यां वेगीं यावें वैकुंठा । हे समस्तांसी उत्कंठा 
।</p>
<p>आदिकरून नीळकंठा । सुरवरिष्ठां झालीसे ॥१७॥</p>

</section>
<blockquote>
<section>
<p><br/></p>
<p>मया निष्पादितं ह्यत्र देवकार्यमशेषतः । </p>
<p>यदर्थमवतीर्णोऽहमंशेन ब्रह्मणार्थितः ॥ २ ॥</p>
<p><br/></p>
</section>
</blockquote>
<section>

<p>ज्यालागीं ब्रह्मेनि प्रार्थिलें । तें देवकार्य 
म्यां संपादिलें ।</p>
<p>अवतार नटनाट्य धरिलें । ज्येष्ठत्व दिधलें बळिभद्रा 
॥१८॥</p>
</section>
<section>
<p>ज्येष्ठकनिष्ठभावना । दोघांमाजीं नाहीं जाणा ।
</p>
<p>कृष्णा आणि संकर्षणा । एकात्मता निजांशें ॥१९॥</p>

</section>
<blockquote>
<section>
<p><br/></p>
<p>कुलं वै शापनिर्दग्धं नङ्क्ष्यत्यन्योन्यविग्रहात्‌ । </p>
<p>समुद्रः सप्तमे ह‌अहनि एतां पुरीं च प्लावयिष्यति ॥ ३ ॥</p>
<p><br/></p>
</section>
</blockquote>
<section>
<p>उरलें असे आमुचें कुळ । शापनिर्दग्ध केवळ ।</p>
<p>अन्योन्यविग्रहें सकळ । कलहमूळ नासेल ॥२०॥</p>
</section>
<section>
<p>भूमि मागोनि समुद्रापाशीं । म्यां रचिलें द्वारकेसी 
।</p>
<p>मज गेलिया निजधामासी । तो सातवे दिवसीं बुडवील ॥२१॥
</p>

</section>
<blockquote>
<section>
<p><br/></p>
<p>यर्ह्येवायं मया त्यक्तो लोकोऽयं नष्टमङ्गलः । 
</p>
<p>भविष्यत्यचिरात्साधो कलिनापि निराकृतः ॥ ४ ॥</p>
<p><br/></p>
</section>
</blockquote>
<section>

<p>ऐकें उद्धवा हितगोष्टी । म्यां सांडलिया हे सृष्टि 
।</p>
<p>थोडियाचि काळापाठीं । नष्टदृष्टी जन होती ॥२२॥</p>
</section>
<section>
<p>अधर्म वाढेल प्रबळ । लोक होतील नष्ट अमंगळ ।</p>
<p>ते अमंगळतेचें मूळ । ऐक समूळ सांगेन ॥२३॥</p>
</section>
<section>
<p>मज नांदतां ये सृष्टीं । कलि उघडूं न शके दृष्टी 
।</p>
<p>मज गेलियापाठीं । तो उठा‌उठीं उठेल ॥२४॥</p>
</section>
<section>
<p>कलि वाढेल अतिविषम । ब्राह्मण सांडितील स्वधर्म 
।</p>
<p>स्वभावें नावडे दानधर्म । क्रियाकर्म दंभार्थ ॥२५॥
</p>
</section>
<blockquote>
<section>
<p><br/></p>

<p>न वस्तव्यं त्वयैवेह मया त्यक्ते महीतले । </p>
<p>जनोऽभद्ररुचिर्भद्र भविष्यति कलौ युगे ॥ ५ ॥</p>
<p><br/></p>
</section>
</blockquote>
<section>

<p>म्यां सांडिलिया महीतळी । प्रबळ बळें वाढेल कळी 
।</p>
<p>आजीच तुवां निघिजे तत्काळीं । जंव तो कळी नातळे ॥२६॥</p>
</section>
<section>
<p>कळी आतळेल जेव्हां । जनीं अधर्मु वाढेल तेव्हां 
।</p>
<p>कुविद्येच्या उठती हांवा । सैंघ धांवा निंदेच्या 
॥२७॥</p>
</section>
<section>
<p>न लभे स्वार्थाची कवडी । तरी करिती निंदेच्या कोडी 
।</p>
<p>ऐसी कलियुगीं वस्ती कुडी । तुवां अर्ध घडी न रहावें 
॥२८॥</p>
</section>
<blockquote>
<section>
<p><br/></p>

<p>त्वं तु सर्वं परित्यज्य स्नेहं स्वजनबन्धुषु । 
</p>
<p>मय्यावेश्य मनः संयक्‌ समदृग्विचरस्व गाम्‌ ॥ ६ 
॥</p>
<p><br/></p>
</section>
</blockquote>
<section>

<p>उद्धवा तूं यालागीं । येथोनि निघावें वेगीं ।</p>
<p>एकलाचि आंगोवांगीं । हितालागीं सर्वथा ॥२९॥</p>
</section>
<section>
<p>धनधान्यसमृद्धीसीं । सांडावें स्वजनगोत्रजांसी 
।</p>
<p>भ्रातादुहितानिजभगिनींसी । स्त्री-पुत्रासी त्यजावें 
॥३०॥</p>
</section>
<section>
<p>स्नेहो ठेवूनि घरदारीं । अंगें तूं जरी निघालासि 
बाहेरी ।</p>
<p>तरी तो त्यागूचि कठिण भारी । अनर्थकारी हो‌ईल ॥३१॥</p>
</section>
<section>
<p>आधीं समूळ स्नेहो सांडावा । पाठीं अभिमानुही दंडावा 
।</p>
<p>वासनाजटाजूट मुंडावा । मग सांडावा आश्रमु ॥३२॥</p>
</section>
<section>
<p>’स्नेहो कैसेनि सांडे । अभिमानु कैसेनि दंडे’।</p>
<p>हें तुज वाटेल सांकडें । तरी रोकडें परियेसीं ॥३३॥</p>
</section>
<section>
<p>माझें स्वरूप जें सर्वगत । तेथ ठेवोनियां चित्त 
।</p>
<p>सावधानें सुनिश्चित । राहावें सतत निजरूपीं ॥३४॥</p>
</section>
<section>
<p>तये स्वरूपीं चित्ता । निर्धारेंसीं धारणा धरितां 
।</p>
<p>निजभावें तन्मयता । तद्रूपता पावेल ॥३५॥</p>
</section>
<section>
<p>भृंगी जड कीटी मूढ । ध्यानें तद्रूप होय दृढ ।</p>
<p>अभ्यासीं कांहीं नाहीं अवघड । तो अभ्यास गूढ विशद 
केला ॥३६॥</p>
</section>
<section>
<p>माझें स्वरूप ज्ञानघन । ध्याता जीवु स्वयें सज्ञान 
।</p>
<p>या स्थितीं करितां ध्यान । सहजें जाण तद्रूप ॥३७॥</p>
</section>
<section>
<p>तेथ समसाम्यें समस्त । समत्व पावेल चित्त ।</p>
<p>तेणें समभावें निश्चित । तेथींचा तेथ रहावें ॥३८॥</p>
</section>
<section>
<p>आधीं गृहाश्रमातें त्यागावें । मग म्यां म्हणसी 
कोठें राहावें । </p>
<p>ऐसें मानिसील स्वभावें । तेविखीं बरवें परियेसीं 
॥३९॥</p>
</section>
<section>
<p>स्वरूपसाम्यें समदृष्टी । समभावें विचरें सृष्टीं 
।</p>
<p>निवासस्थानांची आटाटी । सर्वथा पोटीं न धरावी ॥४०॥</p>
</section>
<section>
<p>जेथ अल्प काळ वसती घडे । त्या ठायाचा अभिमान चढे 
।</p>
<p>वसतिस्थान ऐसें कुडें । वस्तीचें सांकडें सर्वथा 
न धरीं ॥४१॥</p>
</section>
<section>
<p>तूं सर्वीं सर्वगत होसी । सर्वाधार सर्वदेशी ।</p>
<p>ऐसा मी हो‌ऊन मज पावसी । न हालतां येसी निजधामा ॥४२॥</p>
</section>
<section>
<p>’मज निजधामा न्यावें’। होतें पुशिलें उद्धवें ।
</p>
<p>तें निजबोधस्वभावें । स्वयें केशवें सांगितलें 
॥४३॥</p>
</section>
<section>
<p>न करितां हे उपायस्थिती । सर्वथा न घडे माझी प्राप्ती 
।</p>
<p>मग तूं निजधामाप्रती । कैशा गती येशील ॥४४॥</p>
</section>
<section>
<p>गरुडीं वा‌ऊनि वेगेंसीं । न्यावें निजधामा म्हणसी 
।</p>
<p>गति तेथ नाहीं पाखांसी । गम्य गरुडासी तें नव्हे 
॥४५॥</p>
</section>
<section>
<p>सांडूनि उभय पक्षांसी । साधक पावती मद्रूपासी । 
</p>
<p>पक्षाभिमान असे गरुडासी । गमन त्यासी तेणें नव्हे 
॥४६॥</p>
</section>
<section>
<p>म्हणसी न्यावें घेवोनि खांदीं । मज खांदाचि नाहीं 
त्रिशुद्धी ।</p>
<p>तुज न सांडितां अहंबुद्धी । गमनसिद्धी तेथ नाहीं 
॥४७॥</p>
</section>
<section>
<p>न त्यागितां अहंभावस्थिती । केल्या नाना उपाययुक्ती 
।</p>
<p>तेणें निजधामाप्रती । नव्हे गती सर्वथा ॥४८॥</p>
</section>
<section>
<p>जें जें देखसी साकार । तें तें जाण पां नश्वर ।</p>
<p>तेचि विखींचा निर्धार । करीं साचार निजबोधें ॥४९॥ 
</p>
</section>
<blockquote>
<section>
<p><br/></p>

<p>यदिदं मनसा वाचा चक्षुर्भ्यां श्रवणादिभिः । </p>
<p>नश्वरं गृह्यमाणं च विद्धि मायामनोमयम्‌ ॥ ७ ॥</p>
<p><br/></p>
</section>
</blockquote>
<section>

<p>जें जें ’दृष्टीं’ देखिलें । तें तें दृष्यत्वें 
वाळिलें ।</p>
<p>जें जें ’श्रवणा’ गोचर झालें । तेंही वाळिलें शब्दत्वें 
॥५०॥</p>
</section>
<section>
<p>जें जें ’वाचा’ वदे । तें तें वाळिजे जल्पवादें ।
</p>
<p>वाचिक सांडविलें वेदें । ’नेति’ शब्दें लाजिला 
॥५१॥</p>
</section>
<section>
<p>जें जें ’संकल्पें’ आकळिलें । तें तें कल्पित पैं 
झालें ।</p>
<p>जें जें ’अहंकारा’ आलें । तें तें वाळिलें विजातीय 
॥५२॥</p>
</section>
<section>
<p>जें जें ’इंद्रियां’ गोचरें । तें तें जाण पां नश्वरें 
।</p>
<p>हें नित्यानित्यविचारें । केलें खरें निश्चित ॥५३॥ 
</p>
<p>तोही ’नित्यानित्यविवेक’ । जाण पां निश्चित मायिक 
।</p>
<p>एवं मायामय हा लोक । करी संकल्प सृष्टीतें ॥५४॥</p>
</section>
<section>
<p>जेव्हडा देखसी संसार । तेव्हडा मायिक व्यवहार ।
</p>
<p>हा वोळख तूं साचार । धैर्यनिर्धार धरोनी ॥५५॥</p>
</section>
<section>
<p>जैशी स्वप्नींची राणीव । केवळ भ्रमचि जाणीव ।</p>
<p>तैसेंचि जाण हें सर्व । भववैभवविलास ॥५६॥ </p>
</section>
<blockquote>
<section>
<p><br/></p>

<p>पुंसोऽयुक्तस्य नानार्थो भ्रमः स गुणदोषभाक्‌ 
। </p>
<p>कर्माकर्मविकर्मेति गुणदोषधियो भिदा ॥ ८ ॥</p>
<p><br/></p>
</section>
</blockquote>
<section>

<p>परमात्मेंसी जो विभक्त । तो पुरुष बोलिजे ’अयुक्त’ 
।</p>
<p>त्यासी नानात्वें भेदु भासत । निजीं निजत्व विसरोनी 
॥५७॥</p>
</section>
<section>
<p>त्या विसराचेनि उल्हासें । मिथ्या भेदु सत्यत्वें 
भासे ।</p>
<p>त्या भेदाचेनि आवेशें । अवश्य दिसे गुणदोषु ॥५८॥ 
</p>
<p>जरी भेदूचि नाहीं । तरी गुणदोष कैंचा पाहीं ।</p>
<p>दिसावया ठावोचि नाहीं । शुद्धाचे ठायीं सर्वथा 
॥५९॥</p>
</section>
<section>
<p>यालागीं भेदाच्या उद्‌भटीं । गुणदोषदृष्टी उठी 
।</p>
<p>तेथें कर्माकर्मत्रिपुटी । भेददृष्टी ठसावे ॥६०॥ 
</p>
<p>भेदें थोर केलें विषम । कर्म अकर्म विकर्म ।</p>
<p>जन्ममरणादि धर्म । निजकर्म प्रकाशी ॥६१॥</p>
</section>
<section>
<p>कर्में विकर्में नरकयातना । काम्यकर्में स्वर्गु 
जाणा ।</p>
<p>कर्मेंचि करूनि कर्ममोचना । समाधाना पाविजे ॥६२॥ 
</p>
<p>येथ म्हणती ’कर्म’ कोण । ’अकर्माचें’ काय लक्षण 
।</p>
<p>’विकर्माचा’ कवण गुण । तेंही संपूर्ण परिस पां ॥६३॥ 
</p>
<p>काया वाचा अथवा मन । करिजे तितुकें ’कर्म’ जाण ।</p>
<p>सूक्ष्म स्फूर्तीचें जें भान । तें मूळ जाण कर्माचें 
॥६४॥</p>
</section>
<section>
<p>मनसा वाचा देहीं । सर्वथा कर्मबीज नाहीं ।</p>
<p>’अकर्म’ म्हणिजे तें पाहीं । न पडे ठायीं देहवंता 
॥६५॥</p>
</section>
<section>
<p>जें कर्मावेगळें सर्वांगें । जेथ कर्म लावितांही 
न लगे ।</p>
<p>जें नव्हे कर्मठाजोगें । तें जाण सवेगें ’अकर्म’ 
॥६६॥</p>
</section>
<section>
<p>विधिनिषेधजोडपाडें । जेथ विशेष कर्म वाढे ।</p>
<p>’विकर्म’ त्यातें म्हणणें घडें । थोर सांकडें पैं 
याचें ॥६७॥</p>
</section>
<section>
<p>कर्म सर्वसाधारण । तेंचि विकारातें पावलें जाण 
।</p>
<p>उठिले विधिनिषेध दारुण । ’विकर्म’ जाण तें म्हणिपें 
॥६८॥</p>
</section>
<section>
<p>जें विधीसी नातुडे । तें निषेधाचे अंग चढे ।</p>
<p>करितां चुके ठाके विकळ पडे । तेंही रोकडें ’निषिद्धचि’ 
॥६९॥</p>
</section>
<section>
<p>ऐसें कर्म विकारलें । तें ’विकर्म’ पदें वाखाणिलें 
।</p>
<p>एवं कर्माकर्म दाविलें । विभाग केले तुजलागीं ॥७०॥ 
</p>
<p>जीवासी आविद्यक उत्पत्ती । त्याचीं कर्में आविद्यकें 
होतीं ।</p>
<p>श्रीधरव्याख्यानाची युक्ती । तेही उपपत्ती परियेसीं 
॥७१॥</p>
</section>
<section>
<p>अविद्यायुक्त जीव परम । त्यासी नित्यक्रिया तेंचि 
’कर्म’ ।</p>
<p>नित्य न करणें तें ’अकर्म’ । ’विकर्म’ तें निषिद्ध 
॥७२॥</p>
</section>
<section>
<p>ऐशी कर्माकर्मविकर्मत्रिपुटी । भेदानुरूपें वाढली 
सृष्टीं ।</p>
<p>तेथ गुण-दोषबुद्धीच्या पोटीं । भेददृष्टी वाढती 
॥७३॥</p>
</section>
<section>
<p>अभेदीं भेदु कैसा उठी । जेणें गुणदोषीं नांदे दृष्टी 
।</p>
<p>विधिनिषेधीं पाडी गांठी । तेही गोठी परियेसीं ॥७४॥ 
</p>
<p>पुरुष एकला एकु असे । तोचि मनोरथपूजे बैसे ।</p>
<p>ध्येय-ध्याता-ध्यानमिसें । वाढवी पिसें भेदाचें 
॥७५॥</p>
</section>
<section>
<p>तेथे नानापरीचे उपचार । पूजासामाग्रीसंभार ।</p>
<p>ऐसा एकपणीं अपार । भेदु साचार वाढवी ॥७६॥</p>
</section>
<section>
<p>तेथ ’ध्येय’ उत्तम म्हणे जाण । ’ध्याता’ नीच होये 
आपण ।</p>
<p>तदंगें ’ध्यान’ गौण । गुणदोष जाण वाढवी ॥७७॥</p>
</section>
<section>
<p>ध्यानीं गुणदोष विचित्र । ध्येय म्हणे परम पवित्र 
।</p>
<p>ध्याता आपण होये अपवित्र । शौचाचारदोषत्वें ॥७८॥ 
</p>
<p>एवं ध्यानाचिये दृष्टीं । आपणचि आपुल्या पोटीं 
।</p>
<p>गुणदोषांची त्रिपुटी । भेददृष्टी वाढवी ॥७९॥</p>
</section>
<section>
<p>ध्येय-ध्याता-ध्यान । आघवाची आहे आपण ।</p>
<p>तें सांडोनियां जाण । गुणदोषलक्षण वाढवी ॥८०॥</p>
</section>
<section>
<p>उद्धवा हे अवघी सृष्टी । वाढली असे भेददृष्टीं ।
</p>
<p>तेणें भेदें उठा‌उठी । कर्मत्रिपुटी वाढविली ॥८१॥</p>
</section>
<section>
<p>जंव जंव भेदाचा जिव्हाळा । जंव जंव विषयांचा सोहळा 
।</p>
<p>पाळिजे इंद्रियांचा लळा । तंव तंव आगळा संसारु ॥८२॥</p>
</section>
<section>
<p>सापा पाजिजे पीयूख । तेंचि परतोनि होय विख ।</p>
<p>तैसें इंद्रियां दीजे जंव जंव संतोख । तंव तंव दुःख 
भोगिजे ॥८३॥</p>
</section>
<blockquote>
<section>
<p><br/></p>

<p>तस्माद्‌ युक्तेन्द्रियग्रामो युक्तचित्त इदं 
जगत्‌ । </p>
<p>आत्मनीक्षस्व विततमात्मानं मय्यधीश्वरे ॥ ९ ॥</p>
<p><br/></p>
</section>
</blockquote>
<section>

<p>यालागी इंद्रियांच्या द्वारीं । विषयो नेदावा चतुरीं 
।</p>
<p>जेवीं विषें रांधिली क्षीरधारी । सांडिजे दुरी 
न चाखतां ॥८४॥</p>
</section>
<section>
<p>घमघमित अमृतफळें । वरी सर्पें घातलिया गरळें ।</p>
<p>तें न सेविती का‌उळे । सेवनीं कळे निजघातु ॥८५॥</p>
</section>
<section>
<p>तैसें सेवितां विषयांसी । कोण गोडी मुमुक्षासी 
।</p>
<p>प्रतिपदीं । आत्मघातासी । अहर्निशीं देखती ॥८६॥</p>
</section>
<section>
<p>आत्मघातु न देखती । ते विषयी विषयो सेविती ।</p>
<p>जैशी दिवाभीता मध्यराती । असतां गभस्ति मध्यान्हीं 
॥८७॥</p>
</section>
<section>
<p>तैसेंचि विषयसेवन । मुमुक्षांसी घडे जाण ।</p>
<p>तेणें न चुके जन्ममरण । आत्मपतन तयांचें ॥८८॥</p>
</section>
<section>
<p>म्हणसी ’प्राणियांची स्थिती । विषयावरी निश्चितीं 
।</p>
<p>विषयत्यागें केवीं राहती’ । ते सुगम स्थिती अवधारीं 
॥८९॥</p>
</section>
<section>
<p>असतां इंद्रियांचा नेमु । करी चित्ताचा उपरमु ।
</p>
<p>ऐसा दोंहीपरी सुगमु । उत्तमोत्तमु हा त्यागु ॥९०॥</p>
</section>
<section>
<p>इंद्रियें असोतु विषयांवरी । मन रिघों नेदी त्यांभीतरी 
।</p>
<p>हाही त्यागु सर्वांपरी । योगेश्वरीं बोलिजे ॥९१॥</p>
</section>
<section>
<p>मनासी विषयांचें बळ । विषयध्यासें तें चपळ ।</p>
<p>नव्हे म्हणती तें निश्चळ । ऐक समूळ तो उपावो ॥९२॥</p>
</section>
<section>
<p>माझें स्वरूप सर्वगत । मनाबाहेरी आणि आंत ।</p>
<p>जेथ जेथ जा‌ईल चित्त । तेथ तेथ तें असे ॥९३॥</p>
</section>
<section>
<p>मजवेगळें जावयासी । ठावो नाहीं पैं चित्तासी ।</p>
<p>स्वदेशीं हो परदेशीं । अहर्निशीं मज आंतु ॥९४॥</p>
</section>
<section>
<p>ऐसें निजरूप संतत । पाहतां थोरावेल चित्त ।</p>
<p>त्या चित्तामाजीं आद्यंत । पाहें समस्त हें जग ॥९५॥</p>
</section>
<section>
<p>अथवा जीवस्वरूप तुझें चांग । त्यामाजीं पाहतां 
हें जग ।</p>
<p>जगचि हो‌ईल तुझें अंग । अतिनिर्व्यंग निश्चित ॥९६॥</p>
</section>
<section>
<p>चरें आणि अचरें । लहानें कां थोरें ।</p>
<p>जीवरूपीं सविस्तरें । पाहें निर्धारे हें जग ॥९७॥</p>
</section>
<section>
<p>म्हणसी जीवु तो एकदेशी । त्यामाजीं केवीं पहावें 
जगासी ।</p>
<p>त्यासी ऐक्यता करीं मजसीं । जेवीं कनकेंसीं अळंकार 
॥९८॥</p>
</section>
<section>
<p>चिंतितां कीटकी भिंगुरटी । तेचि ते हो‌ऊन उठी ।</p>
<p>तैसा तूं उठा‌उठीं । हो‌ईं निजदृष्टीं निजतत्व 
॥९९॥</p>
</section>
<section>
<p>हो कां सैंधवाचा खडा । पडल्या सिंधूमाजिवडा ।</p>
<p>तो होवोनि ठाके त्या‌एवढा । तैसा तूं रोकडा मी होसी 
॥१००॥</p>
</section>
<section>
<p>जेथ मीतूंपणाचा भेद । फिटोनि जा‌ईल विशद ।</p>
<p>परमानंदें शुद्धबुद्ध । मुक्त सिद्ध तूं होसी ॥१॥
</p>
</section>
<blockquote>
<section>
<p><br/></p>

<p>ज्ञानविज्ञानसंयुक्त आत्मभूतः शरीरिणाम्‌ । </p>
<p>अत्मानुभवतुष्टात्मा नान्तरायैर्विहन्यसे ॥ १० 
॥</p>
<p><br/></p>
</section>
</blockquote>
<section>

<p>शास्त्रश्रवणें दृढ ’ज्ञान’ । मननाभ्यासें होय 
’विज्ञान’ ।</p>
<p>या दोंहींची जाणोनि खूण । ब्रह्मसंपन्न तूं होसी 
॥२॥</p>
</section>
<section>
<p>ऐसिया स्वार्थाचेनि लवलाहें । अविश्रम भजावे तुझे 
पाये ।</p>
<p>म्हणसी ’वोढवतील अंतराये । त्यासी काये करावें’ 
॥३॥</p>
</section>
<section>
<p>सांडोनि दांभिक लौकिक । त्यजोनियां फळाभिलाख ।</p>
<p>जो मज भजे भाविक । विघ्न देख त्या कैंचें ॥४॥</p>
</section>
<section>
<p>त्याच्या विघ्ननाशासी देख । करीं चक्राची लखलख 
।</p>
<p>घे‌ऊनि पाठिसी अचुक । उभा सन्मुख मी असें ॥५॥</p>
</section>
<section>
<p>यापरी गा उद्धवा । जो मज भजे निजभावा ।</p>
<p>त्यासी विघ्न करावया देवां । नव्हे उठावा मज असतां 
॥६॥</p>
</section>
<section>
<p>एवं ब्रह्मसंपन्न जाहलियावरी । आत्मा तूंचि चराचरीं 
।</p>
<p>जंगमीं आणि स्थावरीं । सुरासुरीं तूंचि तूं ॥७॥</p>
</section>
<section>
<p>तुजहूनि कांहीं । अणुभरी वेगळें नाहीं ।</p>
<p>तेथ विघ्न कैंचें कायी । तुझ्या ठायीं बाधील ॥८॥</p>
</section>
<section>
<p>ब्रह्मादिकांसी जो ग्रासी । त्या काळाचा तूं आत्मा 
होसी ।</p>
<p>पाठी थापटून हृषीकेशी । उद्धवासी सांगतु ॥९॥</p>
</section>
<section>
<p>ऐशी बाध्यबाधकता फिटली । संकल्पकल्पना तुटली ।</p>
<p>ब्रह्मानंदें पाहांट फुटली । वाट मोडली कर्माची 
॥११०॥</p>
</section>
<section>
<p>ऐसा ब्रह्मानुभवी जो देख । कर्म तेथ होय रंक ।</p>
<p>वेद तयाचे सेवक । विधिविवेक कामारी ॥११॥</p>
</section>
<section>
<p>हेंचि किती सांगो कायी । मी त्याचा आज्ञाधारक पाहीं 
।</p>
<p>प्रतिष्ठिती जे जे ठायीं । तेथ पाहीं प्रगटतु ॥१२॥</p>
</section>
<section>
<p>वचनमात्रासाठीं । प्रगटलों कोरडे काष्ठीं ।</p>
<p>दुर्वासा वा‌इला पाठीं । त्वांही दिठीं देखिलें 
॥१३॥</p>
</section>
<section>
<p>म्हणसी ’देव ज्याचा आज्ञाधारु । कर्म त्याचें होय 
किंकरु ।</p>
<p>तरी ज्ञाते यथेष्टाचारु । विषयीं साचारु विचरती’ 
॥१४॥</p>
</section>
<section>
<p>ज्ञात्यासी स्वेच्छा विषयाचरण । सर्वथा न घडे गा 
जाण ।</p>
<p>तेही विषयींचें लक्षण । सावधान परियेसीं ॥१५॥</p>
</section>
<section>
<p>ज्यासी दग्धपट‌अ भिमान । मिथ्या प्रपंचाचें भान 
।</p>
<p>मृषा विषयांचें दर्शन । विषयाचरण त्या नाहीं ॥१६॥</p>
</section>
<section>
<p>जयासी प्रपंचाची आवडी । विषयाची अतिगोडी ।</p>
<p>यथेष्टाचरणाची वोढी । पडे सांकडी तयासी ॥१७॥</p>
</section>
<section>
<p>ज्ञातयाच्या ठायीं । सत्यत्वें विषयो नाहीं ।</p>
<p>मा भोगावया कायी । अभिलाषी पाहीं तो हो‌ईल ॥१८॥</p>
</section>
<section>
<p>आतां ज्ञातयाचें कर्म । ऐक सांगों त्याचें वर्म 
।</p>
<p>नातळतां मनोधर्म । क्रियाकर्म आचरती ॥१९॥</p>
</section>
<blockquote>
<section>
<p><br/></p>

<p>दोषबुद्ध्योभयातीतो निषेधान्न निवर्तते । </p>
<p>गुणबुद्ध्या च विहितं न करोति यथार्भकः ॥ ११ ॥</p>
<p><br/></p>
</section>
</blockquote>
<section>

<p>गुणदोषातीत ज्ञाता । तो निषेधीं न वर्ते सर्वथा 
।</p>
<p>परी भ्यालेपण चित्ता । नाहीं तत्वतां तयासी ॥१२०॥</p>
</section>
<section>
<p>तो विहितही कर्म करी । तेथ गुणत्वें बुद्धि न धरीं 
।</p>
<p>कुलालचक्राचियेपरी । पूर्वसंस्कारीं वर्तत ॥२१॥</p>
</section>
<section>
<p>संकल्पु नाहीं वृत्तीं । हेतु स्फुरेना चित्तीं 
।</p>
<p>ऐसीं कर्में ज्ञाते करिती । शरीरस्थितीं केवळ ॥२२॥</p>
</section>
<section>
<p>तेथ सत्कर्म सिद्धी गेलें । तेणें फुगेना म्यां 
हें केलें ।</p>
<p>अथवा माझारीं विकळ पडिलें । तेणें तगमगिलेंपण नाहीं 
॥२३॥</p>
</section>
<section>
<p>निद्रितामागें बैसला वाघु । अथवा पुढें आला स्वर्गभोगु 
।</p>
<p>त्यासी नाहीं रागविरागु । तैसा लागु ज्ञात्याचा 
॥२४॥</p>
</section>
<section>
<p>गुणदोषीं चित्तवृत्ती । सांडोनिया सहजस्थिती ।
</p>
<p>बाळकें जेवीं क्रीडती । तैशी स्थिति ज्ञात्याची 
॥२५॥</p>
</section>
<section>
<p>’अभिमानें कर्मप्राप्ती । त्या अभिमानातें त्यागिती 
।</p>
<p>मग निरभिमानें केवीं वर्तती । कर्मस्थिती त्यां 
न घडे’ ॥२६॥</p>
</section>
<section>
<p>ऐसा विकल्पु जरी करिसी । ते स्थिति न कळे इतरांसी 
।</p>
<p>निरभिमानता स्वानुभवेंसी । केवीं येरासी कळेल ॥२७॥</p>
</section>
<section>
<p>देह प्रारब्धाचेनि मेळें । स्वभावें सर्व कर्मीं 
चळे ।</p>
<p>तेथ अज्ञानाचेनि बळें । अभिमानु खवळे ’मी कर्ता’ 
॥२८॥</p>
</section>
<section>
<p>तेथ गुरुवाक्य-अनुवृत्ती । अभ्यासूनि यथा निगुतीं 
।</p>
<p>अज्ञानेंसहित निरसिती । अभिमानस्थिति निजबोधें 
॥२९॥</p>
</section>
<section>
<p>शेष-प्रारब्धाचेनि मेळें । निरभिमानें देह चळे 
।</p>
<p>ज्ञाते कर्में करिती सकळें । जाण केवळें शरीरें 
॥१३०॥</p>
</section>
<section>
<p>केवळ शरीरें कर्में होतीं । तींच ’अहेतुक’ बोलिजेती 
।</p>
<p>अर्भकदृष्टांतें उपपत्ती । हेचि स्थिति सांगितली 
॥३१॥</p>
</section>
<section>
<p>निरभिमानाचीं लक्षणें । कृष्ण उद्धवातें ऐक म्हणे 
।</p>
<p>येरु आनंदला अंतःकरणें । सादरपणें परिसतु ॥३२॥</p>
</section>
<blockquote>
<section>
<p><br/></p>

<p>सर्वभूतसुहृच्छान्तो ज्ञानविज्ञाननिश्चयः । </p>
<p>पश्यन्मदात्मकं विश्वं न विपद्येत वै पुनः ॥ १२ 
॥</p>
<p><br/></p>
</section>
</blockquote>
<section>

<p>पहिलें शास्त्रश्रवणें ’ज्ञान’ । तदनुभवें होय 
’विज्ञान’ ।</p>
<p>ऐसा ज्ञानविज्ञानसंपन्न । निरभिमान तो होय ॥३३॥</p>
</section>
<section>
<p>साचचि निरभिमानता । जरी आली होय हाता ।</p>
<p>तरी ’शांति’ तेथ सर्वथा । उल्हासता पैं पावे ॥३४॥</p>
</section>
<section>
<p>दाटूनि निश्चळ होणें । कां दांत चावूनि साहणें ।
</p>
<p>ते ’शांति’ ऐसें कोण म्हणे । आक्रोशपणें साहातु 
॥३५॥</p>
</section>
<section>
<p>’शांति’ म्हणिजे ते ऐशी । सागरीं अक्षोभ्यता जैसी 
।</p>
<p>चढ वोहट नाहीं तिसी । सर्वदेशी सर्वदा ॥३६॥</p>
</section>
<section>
<p>नाना सरितांचे खळाळ । आणूनि घालिती समळ जळ ।</p>
<p>तो तिळभरी नव्हे डहुळ । अति निर्मळ निजांगें ॥३७॥</p>
</section>
<section>
<p>तैशी नानाभूतविषमता । स्वार्थविरोधें अंगीं आदळतां 
।</p>
<p>पालटू नव्हे ज्याच्या चित्ता । ते जाण सर्वथा ’निजशांति’ 
॥३८॥</p>
</section>
<section>
<p>ऐसी शांति ज्यासी देखा । तोचि सर्वभूतांचा सखा ।
</p>
<p>आवडता सर्व लोकां । ’सुहृद’ तो कां सर्वांचा ॥३९॥</p>
</section>
<section>
<p>नवल सख्यत्वाची परी । सर्वस्व दे निजमैत्रीं ।</p>
<p>स्वार्थीं वंचनार्थ न करी । कृपापात्रीं उपदेशु 
॥१४०॥</p>
</section>
<section>
<p>अतर्क्य त्याची पाहती दिठी । मद्रूपें देखे सकळ 
सृष्टी ।</p>
<p>जगासी मज अभिन्न गांठी । निजदृष्टीं बांधली ॥४१॥</p>
</section>
<section>
<p>मग तो जे‌उतें पाहे । ते‌उता मीचि तया आहें ।</p>
<p>तो जरी मातें न पाहे । तें न पाहणेंही होये मीचि त्याचें 
॥४२॥</p>
</section>
<section>
<p>त्याची पाहती जे दिठी । ते मीचि होये जगजेठी ।</p>
<p>ऐशी तया मज एक गांठी । सकळ सृष्टीसमवेत ॥४३॥</p>
</section>
<section>
<p>अवघें जगचि मी होये । तेव्हां ’तो मी’ हे भाष जाये 
।</p>
<p>ऐसा तो मजमाजीं समाये । समसाम्येंसमत्वें ॥४४॥</p>
</section>
<section>
<p>सांडोनियां मनोधर्म । ऐसा ज्यासी मी झालों सुगम 
।</p>
<p>त्यासी पुढती कैंचें जन्म । दुःख दुर्गम ज्याचेनीं 
॥४५॥</p>
</section>
<section>
<p>मातेच्या उदरकुहरीं । रजस्वलेच्या रुधिरामाझारीं 
।</p>
<p>पित्याचेनि रेतद्वारीं । गर्भसंचारी संसरण ॥४६॥</p>
</section>
<section>
<p>जे मातेच्या उदरीं । जंतु नाकीं तोंडीं उरीं शिरीं 
।</p>
<p>विष्ठामूत्राचे दाथरीं । नवमासवरी उकडिजे ॥४७॥</p>
</section>
<section>
<p>जठराग्नीच्या तोंडीं । घालूनि गर्भाची उंडी ।</p>
<p>उकड‌उगकडूनि पिंडीं । गर्भकांडीं घडिजेति ॥४८॥</p>
</section>
<section>
<p>ते गर्भींचे वेदना । नानापरींची यातना ।</p>
<p>नको नको रघुनंदना । चिळसी मना येतसे ॥४९॥</p>
</section>
<section>
<p>अवघ्यांच्या शेवटीं । प्रसूतिवातु जो आटी ।</p>
<p>सर्वांगीं वेदना उठी । योनिसंकटीं देहजन्म ॥१५०॥</p>
</section>
<section>
<p>ऐसें अपवित्र जें जन्म । तें न पवतीच ते नरोत्तम 
।</p>
<p>जींहीं ठाकिलें निजधाम । ते पुरुषोत्तम समसाम्यें 
॥५१॥</p>
</section>
<section>
<p>मी असतां पाठीपोटीं । त्यांसी का‌इशा जन्मगोठी 
।</p>
<p>कळिकाळातें नाणिती दिठी । आले उठा‌उठी मद्रूपा 
॥५२॥</p>
</section>
<section>
<p>जेथ जन्म नाहीं जाहलें । तेथ मरण न लगतांचि गेलें 
।</p>
<p>ऐसे भजोनि मातें पावले । भजनबळें मद्‌भक्त ॥५३॥</p>
</section>
<section>
<p>कृष्ण उद्धवातें थापटी । म्हणे वेगें उठीं उठीं 
।</p>
<p>हेचि हातवशी हातवटी । जन्मतुटी तेणें होय ॥५४॥</p>
</section>
<section>
<p>जैसें मेघमुखींचें उदक । वरिच्यावरी झेलिती चातक 
।</p>
<p>तैसें कृष्णवचनांसी देख । उद्धवें मुख पसरिलें 
॥५५॥</p>
</section>
<section>
<p>कां चंद्राकिरणीं चकोर । जेवीं अत्यंत सादर ।</p>
<p>तेवीं उद्धवाचा आदर । दिसे थोर हरिवचनीं ॥५६॥</p>
</section>
<section>
<p>हो कां पक्षिणी देखोनि पिलें । जाणोनि चार्यांचे 
वेळे ।</p>
<p>सांडोनियां आविसाळें । मुख कोंवळें जेवीं पसरी 
॥५७॥</p>
</section>
<section>
<p>तेवीं देखोनि कृष्णमुख । उद्धवासी अत्यंत हरिख 
।</p>
<p>श्रवणाचे मुखें देख । कृष्णपीयूष सेवित ॥५८॥</p>
</section>
<blockquote>
<section>
<p><br/></p>

<cite><p>श्रीशुक उवाच । </p></cite>
<p>इत्यादिष्टो भगवता महाभागवतो नृप । </p>
<p>उद्धवः प्रणिपत्याह तत्त्वं जिज्ञासुरच्युतम्‌ 
॥ १३ ॥</p>
<p><br/></p>
</section>
</blockquote>
<section>

<p>शुक म्हणे कौरवनाथा । कृपा उपजली भगवंता ।</p>
<p>उपदेशिलें महाभागवता । ज्ञानकथा निजबोधु ॥५९॥</p>
</section>
<section>
<p>तें ऐकोनि उद्धव । श्रवणीं थोर उठी हांव ।</p>
<p>कैसें बोलिला ज्ञानगौरव । अति‌अपूर्व श्रीकृष्ण 
॥१६०॥</p>
</section>
<section>
<p>श्रीकृष्ण श्रीमुखें सांगे कोड । तें निरूपण अतिगोड 
।</p>
<p>जीवीं उठली श्रवणचाड । नुल्लंघी भीड देवाची ॥६१॥</p>
</section>
<section>
<p>आवडीं कळवळे चित्त । घाली साष्टांग दंडवत ।</p>
<p>हात जोडोनि पुसत । प्रेमळ भक्त उद्धव ॥६२॥</p>
</section>
<blockquote>
<section>
<p><br/></p>

<cite><p>श्री‌उद्धव उवाच । </p></cite>
<p>योगेश योगविन्यास योगात्मन्योगसम्भव । </p>
<p>निःश्रेयसाय मे प्रोक्तस्त्यागः सन्न्यासलक्षणः 
॥ १४ ॥</p>
<p><br/></p>
</section>
</blockquote>
<section>

<p>ऐकें योगियांच्या योगपती । योग्यांचा ठेवा तूं 
श्रीपती ।</p>
<p>योगीं प्रगट तूं योगमूर्ती । योग उत्पत्ती तुजपासीं 
॥६३॥</p>
</section>
<section>
<p>मज मोक्षासी कारण । त्यागु संन्यासलक्षण ।</p>
<p>बोलिलासी तो अति कठिण । परम दारुण हा त्यागु ॥६४॥
</p>
</section>
<blockquote>
<section>
<p><br/></p>

<p>त्यागोऽयं दुष्करो भूमन्‌ कामानां विषयात्मभिः 
। </p>
<p>सुतरां त्वयि सर्वात्मन्नभक्तैरिति मे मतिः ॥ १५ 
॥</p>
<p><br/></p>
</section>
</blockquote>
<section>

<p>पाहतां या त्यागाची रीती । मज तंव दुर्धरु गा श्रीपती 
।</p>
<p>मग इतरांची येथ मती । कवण्या स्थितीं हो‌ईल ॥६५॥</p>
</section>
<section>
<p>कामु जयाच्या चित्तीं । विषयीं आसक्त मती ।</p>
<p>त्यासी या त्यागाची गती । नव्हें श्रीपति सर्वथा 
॥६६॥</p>
</section>
<section>
<p>तुझी कृपा जंव नव्हे । तंव तो अभक्तां केवीं करवे 
।</p>
<p>त्यागु बोलिला जो देवें । तो सर्वांसी नव्हे सर्वथा 
॥६७॥</p>
</section>
<section>
<p>तूं सर्वात्मा असतां हृदयीं । चित्त प्रवेशेना 
तुझे ठायीं ।</p>
<p>तें आवरिलें असे विषयीं । नवल कायी सांगावें ॥६८॥</p>
</section>
<section>
<p>ऐसे प्रपंची आसक्त । यालागीं विमुख झाले अभक्त ।
</p>
<p>त्यांसी त्यागु नव्हे हा निश्चित । चित्त दुश्चित 
सर्वदा ॥६९॥</p>
</section>
<section>
<p>त्यागु कां नव्हे म्हणसी । तें परिस गा हृषीकेशी 
।</p>
<p>कठिणत्व जें त्यागासी । तें तुजपाशीं सांगेन ॥१७०॥
</p>
</section>
<blockquote>
<section>
<p><br/></p>

<p>सोऽहं ममाहमिति मूढमतिर्विगाढः </p>
<p>त्वन्मायया विरचितात्मनि सानुबन्धे । </p>
<p>तत्त्वञ्जसा निगदितं भवता यथाहं </p>
<p>संसाधयामि भगवन्ननुशाधि भृत्यम्‌ ॥ १६ ॥</p>
<p><br/></p>
</section>
</blockquote>
<section>

<p>तुझी माया विचित्र उपाधी । शरीरीं केली आत्मबुद्धी 
।</p>
<p>आत्मीयें शरीरसंबंधीं । विपरीत सिद्धी वाढली ॥७१॥</p>
</section>
<section>
<p>’मी-माझें’ वाढलें गाढ । तेणें मति झाली मूढ ।</p>
<p>गृहासक्ति लागली दृढ । त्यागु अवघड यालागीं ॥७२॥</p>
</section>
<section>
<p>ऐशी ही बुद्धि विवळे । अप्रयासें तत्व आकळे ।</p>
<p>तैशी कृपा कीजे रा‌उळें । दास गोपाळें तारावया ॥७३॥</p>
</section>
<section>
<p>ऐकें गा पुरुषोत्तमा । निजदासां आपुल्या आम्हां 
।</p>
<p>सोडवी गा संसारश्रमा । आत्मयारामा श्रीकृष्णा ॥७४॥</p>
</section>
<section>
<p>तुज सांडोनि हृषीकेशी । पुसों जावें आणिकांपासीं 
।</p>
<p>तें नये माझिया मनासी । विषयीं सर्वांसी व्यापिलें 
॥७५॥</p>
</section>
<blockquote>
<section>
<p><br/></p>

<p>सत्यस्य ते स्वदृश आत्मन आत्मनोऽन्यं </p>
<p>वक्तारमीश विबुधेष्वपि नानुचक्षे । </p>
<p>सर्वे विमोहितधियस्तव माययेमे </p>
<p>ब्रह्मादयस्तनुभृतो बहिरर्थभावाः ॥ १७ ॥</p>
<p><br/></p>
</section>
</blockquote>
<section>

<p>पुसों जावें ब्रह्मयासी । तो गुंतला सृष्टिकर्मासी 
।</p>
<p>प्रजा‌उत्पत्ति मानसी । अहर्निशीं चिंतितु ॥७६॥</p>
</section>
<section>
<p>जो आपुल्या निजस्वभावीं । सदा संसारु वाढवी ।</p>
<p>तो केवीं संसारु तोडवी । केलें न बुडवी सर्वथा ॥७७॥</p>
</section>
<section>
<p>वाढों नेदी संसारासी । कोपु आला प्रजापतीसी ।</p>
<p>शापु दिधला नारदासी । ब्रह्म उपदेशी म्हणौनी ॥७८॥</p>
</section>
<section>
<p>ऐसे संसारी आसक्त । नित्य संसारयुक्त ।</p>
<p>त्यांसी पुसों न मनी चित्त । जाण निश्चित श्रीकृष्णा 
॥७९॥</p>
</section>
<section>
<p>पुसों जावें ऋषींप्रती । तंव ते सदा आपमती ।</p>
<p>आपुलें मत प्रतिष्ठिती । अन्यथा देती शापातें ॥१८०॥</p>
</section>
<section>
<p>जीवीं धरोनि अर्थासक्ती । शिष्यांतें उपदेशिती 
।</p>
<p>विषयो धरोनियां चित्तीं । जीविकावृत्तीं उपदेशु 
॥८१॥</p>
</section>
<section>
<p>गुरूसीच विषयासक्ती । तेथ शिष्यासी कैंची विरक्ती 
।</p>
<p>ऐशियासी जे पुसती । ते भ्रंशती स्वार्थातें ॥८२॥</p>
</section>
<section>
<p>सत्यस्वरूप स्वप्रकाश । आत्मा तूं अविनाश ।</p>
<p>युक्तिप्रयुक्तीं उपदेश । विकल्पनिरास जाणसी ॥८३॥</p>
</section>
<section>
<p>ब्रह्मज्ञानाचा वक्ता । तुजवेगळा श्रीकृष्णनाथा 
।</p>
<p>न दिसे गा सर्वथा । मज पाहतां त्रिलोकीं ॥८४॥</p>
</section>
<section>
<p>एवं आत्मा तूं तत्वतां । तूंचि आत्मज्ञानदाता ।
</p>
<p>आत्मबोधीं संस्थापिता । कृष्णनाथा तूं एकु ॥८५॥
</p>
</section>
<blockquote>
<section>
<p><br/></p>

<p>तस्माद्‌भवन्तमनवद्यमनन्तपारं </p>
<p>सर्वज्ञमीश्वरमकुण्ठविकुण्ठधिष्ण्यम्‌ । </p>
<p>निर्विण्णधीरहमु हे वृजिनाभितप्तो </p>
<p>नारायणं नरसखं शरणं प्रपद्ये ॥ १८ ॥</p>
<p><br/></p>
</section>
</blockquote>
<section>

<p>यालागीं जी यादवपती । नित्य शुद्ध पवित्र मूर्ती 
।</p>
<p>तुज मायामोहो नातळती । पवित्र ख्याती यालागीं ॥८६॥</p>
</section>
<section>
<p>गोंवळांचे उच्छिष्टकवळें । ज्याची पवित्रता न मैळे 
।</p>
<p>तेणेंचि उच्छिष्टबळें । गोंवळें सकळें तारिलीं 
॥८७॥</p>
</section>
<section>
<p>प्राणें शोषिलें पूतनेसी । तरी पवित्रता अधिक कैशी 
।</p>
<p>तेणेंचि उद्धरिलें तिसी । दोषें दोषांसी तारकु 
॥८८॥</p>
</section>
<section>
<p>करूनि कालीयमर्दन । मर्दिला त्याचा अभिमान ।</p>
<p>तरी मैळेना पवित्रपण । निर्विषें जाण तारिला ॥८९॥</p>
</section>
<section>
<p>रजक अपवित्र अत्यंत । आतळे तया अधःपात ।</p>
<p>त्यासी मारूनियां निश्चित । केला पुनीत सायुज्या 
॥१९०॥</p>
</section>
<section>
<p>करूनि गोपिकांसी निंद्य काम । तेणें त्या केल्या 
नित्य निष्काम ।</p>
<p>तेचि पवित्रता अनुत्तम । सायुज्यधाम पावल्या ॥९१॥</p>
</section>
<section>
<p>करितां सुकर्म कुकर्म । ज्याची पवित्रता अनुत्तम 
।</p>
<p>यालागीं नामें ’पुरुषोत्तम’ । अकर्तात्म निजबोधें 
॥९२॥</p>
</section>
<section>
<p>जो आकळे गुणांआंतु । त्यासी ते गुण करिती प्रांतु 
।</p>
<p>त्या गुणांसी तुजमाजीं अंतु । यालागीं तूं ’अनंतु’ 
सर्वथा ॥९३॥</p>
</section>
<section>
<p>देशतः कालतः पार । तुज न करवेचि साचार ।</p>
<p>यालागीं अनंत तूं अपार । श्रुतींसी पार न कळेचि ॥९४॥</p>
</section>
<section>
<p>तुज म्यां करावी विनंती । किती यावें काकुळती ।</p>
<p>तूं हृदयस्थ ज्ञानमूर्ती । जाणता त्रिजगतीं तूं 
एकु ॥९५॥</p>
</section>
<section>
<p>ज्ञान अज्ञान मायाशक्ती । ईश्वरा‌आधीन गा असती 
।</p>
<p>त्या ईश्वराची तूं ईश्वरमूर्ती । सत्यकीर्ति तूं 
श्रीकृष्णा ॥९६॥</p>
</section>
<section>
<p>तूं सर्वांचा नियंता । सर्व करूनि अकर्ता ।</p>
<p>ऐसा ’ईश्वरु’ तूं कृष्णनाथा । भोगूनि अभोक्ता तूं 
एकु ॥९७॥</p>
</section>
<section>
<p>देशतः कालतः स्वभावेंसीं । नाशु न पावे ज्या स्थानासी 
।</p>
<p>तेथींचा तूं निवासवासी । पूर्ण पूर्णांशी अवतारु 
॥९८॥</p>
</section>
<section>
<p>नराचें अविनाशस्थान । यालागी तूं ’नारायण’ ।</p>
<p>तुझेनि जीवासी चळणवळण । चाळकपण तुजपाशीं ॥९९॥</p>
</section>
<section>
<p>ऐसा ईश्वर तूं आपण । ’नरसखा-नारायण’ ।</p>
<p>युद्धसमयीं अर्जुनासी जाण । ब्रह्मज्ञान त्वां 
दिधलें ॥२००॥</p>
</section>
<section>
<p>दारुण होतां संग्रामासी । पावडा पावो युद्धासी 
।</p>
<p>तेव्हां ब्रह्मज्ञान सांगसी । निज सख्यासी अर्जुना 
॥१॥</p>
</section>
<section>
<p>ऐसा कृपाळू तूं नारायण । यालागीं तुज आलों शरण ।</p>
<p>त्रिविधतापें तापलों जाण । दुःख दारुण संसारु ॥२॥</p>
</section>
<section>
<p>संसार म्हणजे अंधकूप । माजीं कामक्रोधादि दुष्ट 
सर्प ।</p>
<p>निंदा स्पर्धा कांटे अमूप । दुःखरूप मी पडिलों ॥३॥</p>
</section>
<section>
<p>तेथ पडीलियापाठीं । ब्रह्मद्वेषाचा शूळ पोटीं ।
</p>
<p>भरला जी उठा‌उठी । तेणें हिंपुटी होतुसें ॥४॥</p>
</section>
<section>
<p>तेथून निघावया त्रिशुद्धी । उपावो न दिसे गा निजबुद्धी 
।</p>
<p>कृपाळुवा कृपानिधी । आत्मबोधीं मज काढीं ॥५॥</p>
</section>
<blockquote>
<section>
<p><br/></p>

<cite><p>श्रीभगवानुवाच । </p></cite>
<p>प्रायेण मनुजा लोके लोकतत्त्वविचक्षणाः । </p>
<p>समुद्धरन्ति ह्यात्मानमात्मनैवाशुभाशयात्‌ ॥ 
१९ ॥</p>
<p><br/></p>
</section>
</blockquote>
<section>

<p>भूत संचरलियापाठीं । सुटती जल्पवादगोठी ।</p>
<p>त्यातें गुणिया पाहोनि दिठीं । अक्षता त्राहाटी 
मंत्रोनी ॥६॥</p>
</section>
<section>
<p>पाहतां पांचभौतिक संसारु । सहजें झाला असे थोरु 
।</p>
<p>माजीं झोंबलासे कृष्णवियोगखेचरु । उद्धव लेंकरूं 
झडपिलें ॥७॥</p>
</section>
<section>
<p>मिसें उद्धवाची झडपणी । अहं-म्हैसासुर लागला जनीं 
।</p>
<p>त्यासी करावया झाडणी । कृष्ण गुणी चालिला ॥८॥</p>
</section>
<section>
<p>तेथ झाडणीलागीं आतां । यदु‌अवधूतसंवाद कथा ।</p>
<p>त्याचि मंत्रूनि मंत्राक्षता । होय झाडिता श्रीकृष्णु 
॥९॥</p>
</section>
<section>
<p>श्रीकृष्ण म्हणे उद्धवासी । सावध हो‌ईं निजमानसीं 
।</p>
<p>ये‌ऊनियां मनुष्यलोकासी । आप‌आीपणांसी उद्धरिती 
॥२१०॥</p>
</section>
<section>
<p>पाहतां यया परमार्था । साह्य नव्हे माता पिता ।</p>
<p>पुत्र भ्राता दुहिता कांता । साह्य सर्वथा हे नव्हती 
॥११॥</p>
</section>
<section>
<p>साह्य परमार्था नव्हे व्याही । शेखीं साह्य नव्हे 
जांवयी ।</p>
<p>आपणिया आपण साह्य पाहीं । जो निजदेहीं विवेकी ॥१२॥</p>
</section>
<section>
<p>मुमुक्षुमार्गींचे सज्ञान । लोक तत्वविचक्षण ।
</p>
<p>विचारूनि कार्याकारण । स्वबुद्धीं जाण उद्धरले 
॥१३॥</p>
</section>
<section>
<p>नित्यानित्यविवेकें । अनित्य सांडिती त्यागमुखें 
।</p>
<p>नित्य तें यथासुखें । हित संतोखें अंगीकारिती ॥१४॥</p>
</section>
<section>
<p>नित्यत्वें जें उरलें जाण । तें स्वरूप माझें चिद्‌घन 
।</p>
<p>तेंचि साधकांचे साधन जाण । अनन्यपणें चिंतिती ॥१५॥</p>
</section>
<section>
<p>भावितां माझी दृढ भावना । मीचि ते होती जाणा ।</p>
<p>कीटकी-भृंगीचिया खुणा । आप‌आणपणियां उद्धरिती ॥१६॥
</p>
</section>
<blockquote>
<section>
<p><br/></p>

<p>आत्मनो गुरुरात्मैव पुरुषस्य विशेषतः । </p>
<p>यत्प्रत्यक्षानुमानाभ्यां श्रेयोऽसावनुविन्दते 
॥ २० ॥</p>
<p><br/></p>
</section>
</blockquote>
<section>

<p>पश्वादि योनींच्या ठायीं । हिताहितज्ञान असे पाहीं 
।</p>
<p>मा पुरुषाच्या पुरुषदेहीं । ज्ञान पाहीं स्फुरद्‌रूप 
॥१७॥</p>
</section>
<section>
<p>जें कर्म करितों मी देहीं । तेणें तरेन कीं नाहीं 
।</p>
<p>हें ज्याचे त्याचे ठायीं । स्फुरद्‌रूप पाहीं कळतसे 
॥१८॥</p>
</section>
<section>
<p>सांडूनि अशुभ वासना । जो न करी विषयकल्पना ।</p>
<p>तो आपुला गुरु आपण जाणा । नरकयातना चुकविली ॥१९॥</p>
</section>
<section>
<p>जो कंटाळला जन्मगर्भासी । मरमरों उबगला मरणासी 
।</p>
<p>आधि लागली मानसीं । जन्ममरणासी नासावया ॥२२०॥</p>
</section>
<section>
<p>आवडी नुपजे स्त्रीपुत्रांसी । निद्रा न लागे अहर्निशीं 
।</p>
<p>काळें ग्रासिलें आयुष्यासी । निजहितासी न देखिजे 
॥२१॥</p>
</section>
<section>
<p>तुझीच तुजचि देखतां । काळें गिळिली बाल्यावस्था 
।</p>
<p>तारुण्याचा ग्रासिला माथा । वार्धक्याभंवता लागला 
असे ॥२२॥</p>
</section>
<section>
<p>केवळ वार्धक्याचा जरंगा । त्यासीही काळु लागला 
पैं गा ।</p>
<p>आयुष्य व्यर्थ जातसे वेगा । हा निजनाडु जगा कळेना 
॥२३॥</p>
</section>
<section>
<p>क्षणक्षणा काळु जातसे व्यर्थ । कांही न साधे जी परमार्थ 
।</p>
<p>जन्ममरणांचा आवर्त । पुढें अनर्थ रोकडा ॥२४॥</p>
</section>
<section>
<p>स्वर्ग नरक कर्म ब्रह्म । चहूं प्राप्तींसी मनुष्यधर्म 
।</p>
<p>यालागीं त्यजूनि पापकर्म । मोक्षधर्म धरावा ॥२५॥</p>
</section>
<section>
<p>नरदेह मोक्षाचा वांटा । वृथा जातसे कटकटा ।</p>
<p>हृदयीं आधी लागला मोठा । विषयचेष्टा विसरला ॥२६॥</p>
</section>
<section>
<p>’प्रत्यक्ष’ लक्षणें अनित्य । संसारु दिसे नाशवंत 
।</p>
<p>यालागीं तो नव्हे आसक्त । होय विरक्त इहभोगीं ॥२७॥</p>
</section>
<section>
<p>याचिपरी ’अनुमाना’ । परलोकभोगभावना ।</p>
<p>आतळों नेदी मना । नश्वर पतना जाणोनि ॥२८॥</p>
</section>
<section>
<p>कैं कृपा करील गोविंद । कैं तुटेल भवबंध ।</p>
<p>कैं देखेन तो निजबोध । परमानंद जेणें होय ॥२९॥</p>
</section>
<section>
<p>धांव पाव गा श्रीहरी । कृपा करीं दीनावरी ।</p>
<p>मज उद्धरीं भवसागरीं । भक्तकैवारी श्रीकृष्णा ॥२३०॥</p>
</section>
<section>
<p>जैसी जीवनावेगळी मासोळी । तैसा बोधालागीं तळमळी 
।</p>
<p>प्रेमपडिभराच्या मेळीं । देह न सांभाळी सर्वथा 
॥३१॥</p>
</section>
<section>
<p>एक नेणोनि नरदेहा मुकले । एकीं नव्हे म्हणोनि उपेक्षिले 
।</p>
<p>एक ज्ञानगर्वे गिळिले । एक भुलले विषयार्थी ॥३२॥</p>
</section>
<section>
<p>एक साधनाभिमानें ठाकिले । एक करूं करूं म्हणता गेले 
।</p>
<p>एक करितां अव्हाटां भरले । करणें ठेलें तैसेंचि 
॥३३॥</p>
</section>
<section>
<p>जरी विवेक कळला मना । तरी न तुटती विषयवासना ।</p>
<p>तेणें संतप्त हो‌ऊनि जाणा । नारायणा चिंतितु ॥३४॥</p>
</section>
<section>
<p>कृष्ण म्हणे उद्धवासी । सविवेक वैराग्य असे ज्यासी 
।</p>
<p>तोचि आपुला गुरु आपणासी । विशेषेंसी जाणावा ॥३५॥</p>
</section>
<section>
<p>त्याचिये निजबुद्धीसी । मीचि विवेकु प्रकाशीं ।
</p>
<p>तो स्वयें जाणे निजबोधासी । निजमानसीं विवेकें 
॥३६॥</p>
</section>
<section>
<p>ज्यासी जैसा भावो । त्यासी मी तैसा देवो ।</p>
<p>ये अर्थी संदेहो । उद्धवा पहा हो न धरावा ॥३७॥</p>
</section>
<section>
<p>उद्धवा येथ केवळ । पाहिजे निजबुद्धि निर्मळ ।</p>
<p>तरी आत्मबोध तत्काळ । होय सफळ सर्वथा । ॥३८॥</p>
</section>
<blockquote>
<section>
<p><br/></p>

<p>पुरुषत्वे च मां धीराः साङ्ख्ययोगविशारदाः । </p>
<p>आविस्तरां प्रपश्यन्ति सर्वशक्त्युपबृंहितम्‌ 
॥ २१ ॥</p>
<p><br/></p>
</section>
</blockquote>
<section>

<p>एवं वैराग्यें पूर्ण भरित । धीर पुरुष विवेकयुक्त 
।</p>
<p>सांख्ययोग विवंचित । निजीं निज प्राप्त तत्काळ 
॥३९॥</p>
</section>
<section>
<p>नरदेहीं विवेक वसे । निजरूप पावले कैसे ।</p>
<p>जें सर्वशक्तियुक्त असे । तें सावकाशें देखती ॥२४०॥</p>
</section>
<section>
<p>जें प्रसवे सर्वशक्तींतें । तें सर्वशक्ति-शक्तिदातें 
।</p>
<p>जें नातळे सर्वशक्तीतें । त्या स्वरूपातें पाहताति 
॥४१॥</p>
</section>
<section>
<p>उद्धवा काय सांगों गोष्टी । बहुत शरीरें सृजिलीं 
सृष्टीं ।</p>
<p>मज नरदेहीं आवडी मोठी । उठा‌उठीं मी होती ॥४२॥</p>
</section>
<blockquote>
<section>
<p><br/></p>

<p>एकद्वित्रिचतुस्पादो बहुपादस्तथापदः । </p>
<p>बह्व्यः सन्ति पुरः सृष्टास्तासां मे पौरुषी प्रिया 
॥ २२ ॥</p>
<p><br/></p>
</section>
</blockquote>
<section>

<p>केलीं एकचरणी शरीरें । दोंपायांची अपारें ।</p>
<p>तींपायांचीं मनोहरें । अतिसुंदरें चतुष्पदें ॥४३॥</p>
</section>
<section>
<p>सर्पादि योनींच्या ठायीं । म्यां चरणचि केले नाहीं 
।</p>
<p>एकें चालती बहु पायीं । केलीं पाहीं शरीरें ॥४४॥ 
</p>
<p>ऐशीं शरीरें नेणो किती । म्यां निर्माण केलीं ये 
क्षितीं ।</p>
<p>मज कर्त्यातें नेणती । मूढमति यालागीं ॥४५॥</p>
</section>
<section>
<p>मज कर्त्याची प्राप्ति । हो‌आवयालागीं निश्चितीं 
।</p>
<p>स्वांशें प्रकाशोनि ज्ञानशक्ती । पौरुषी प्रकृति 
म्यां केली ॥४६॥</p>
</section>
<section>
<p>जेणें देहें मज पावती । त्या देहाची मज अतिप्रीति 
।</p>
<p>यालागीं श्रुति नरदेह वर्णिती । देव वांछिती नरदेहा 
॥४७॥</p>
</section>
<section>
<p>ऐशी नरदेहाची प्रीती । कृष्ण सांगे उद्धवाप्रती 
।</p>
<p>येणें शरीरें मज पावती । नाना युक्तिविचारें ॥४८॥
</p>
</section>
<blockquote>
<section>
<p><br/></p>

<p>अत्र मां मृगयन्त्यद्धा युक्ता हेतुभिरीश्वरम्‌ 
। </p>
<p>गृह्यमाणैर्गुणैर्लिङ्गैरग्राह्यमनुमानतः ॥ 
२३ ॥</p>
<p><br/></p>
</section>
</blockquote>
<section>

<p>ये‌ऊनि नरदेहाप्रती । कर्त्याची गवेषणा जे करिती 
।</p>
<p>जो मी ईश्वर त्रिजगतीं । उत्पत्तिस्थितिसंहर्ता 
॥४९॥</p>
</section>
<section>
<p>बुद्धियुक्तीं विवेक करणें । ते जडें प्रकाशपणें 
।</p>
<p>त्याचाही मी प्रकाशकु म्हणे । येणें लक्षणें लक्षिती 
॥२५०॥</p>
</section>
<section>
<p>ऐशा नानापरींच्या अनुमानां । मी तंव वश नव्हें जाणा 
।</p>
<p>जे लक्षिती सांडोनि अभिमाना । साक्षात्पणा ते येती 
॥५१॥</p>
</section>
<section>
<p>ज्याची आशा होय निराश । तोचि ब्रह्म पावे सावकाश 
।</p>
<p>तेणें कळीकाळावरी कांस । जाण अवश्य घातली ॥५२॥</p>
</section>
<section>
<p>मुख तंव स्वतःसिद्ध असे । तें निर्मळ आरिसां दिसे 
।</p>
<p>तेवीं बुद्धीचेनि विवेकवशें । आत्मा भासे नरदेहीं 
॥५३॥</p>
</section>
<section>
<p>येचिविखींचा इतिहास जाण । तुज मी सांगेन पुरातन 
।</p>
<p>यदु‌अवधूतसंवादलक्षण । ज्ञानसाधन साधकां ॥५४॥
</p>
</section>
<blockquote>
<section>
<p><br/></p>

<p>अत्राप्युदाहरन्तीममितिहासं पुरातनम्‌ । </p>
<p>अवधूतस्य संवादं यदोरमिततेजसः ॥ २४ ॥</p>
<p><br/></p>
</section>
</blockquote>
<section>

<p>हरिखें म्हणतसे गोविंदु । उद्धवा आमुचा पूर्वज 
यदु ।</p>
<p>तेणें ब्रह्मज्ञानासी संवादु । केला विशदु अवधूतासीं 
॥५५॥</p>
</section>
<section>
<p>राजा यदु म्हणसी कैसा । क्षात्रसृष्टीचा सूर्यो 
जैसा ।</p>
<p>राजा चंद्राच्या प्रकाशा । निजतेजवशा लोपितु ॥५६॥</p>
</section>
<section>
<p>तेणें गुरूचीं लक्षणें ऐकतां । सायुज्यमुक्ति आली 
हाता ।</p>
<p>ते हे पुरातन कथा । तुज मी आतां सांगेन ॥५७॥</p>
</section>
<blockquote>
<section>
<p><br/></p>

<p>अवधूतं द्विजं कञ्चिच्चरन्तमकुतोभयम्‌ । </p>
<p>कविं निरीक्ष्य तरुणं यदुः पप्रच्छ धर्मवित्‌ ॥ 
२५ ॥</p>
<p><br/></p>
</section>
</blockquote>
<section>

<p>कोणी एक अवधूतु । निजतेजें प्रकाशवंतु ।</p>
<p>ब्रह्मानंदें डुल्लतु । यदूनें येतु देखिला ॥५८॥</p>
</section>
<section>
<p>त्या अवधूताचें लक्षण । यदु निरीक्षी आपण ।</p>
<p>देखिलें ब्रह्मसूत्रधारण । होय ब्राह्मण ब्रह्मवेत्ता 
॥५९॥</p>
</section>
<section>
<p>ऐसा तो अवधूतु । निर्भय निःशंक वर्ततु ।</p>
<p>यदु व्याहाळिये होता जातु । देखिला वनांतु सन्मुख 
॥२६०॥</p>
</section>
<section>
<p>आंतुला प्राण तत्त्वतां । बाहेर रिघों नेदी सर्वथा 
।</p>
<p>स्वभावें प्राणापानसमता । झाली न धरितां धारणा 
॥६१॥</p>
</section>
<section>
<p>नवल तयाचें पाहणें । दृश्य दृश्यत्वें देखों नेणे 
।</p>
<p>झाला सर्वांगें देखणें । देखणेंपणें पाहातसे ॥६२॥</p>
</section>
<section>
<p>मी एकु वनीं वसता । हेंही नाठवे त्याचिया चित्ता 
।</p>
<p>झाली सर्वत्र सर्वगतता । समसाम्यता समत्वें ॥६३॥</p>
</section>
<section>
<p>कर्म कार्य कर्ता जाण । अवघा जाहला तो आपण ।</p>
<p>क्रियेनें वाहूनियां आण । निंबलोण जीवें केलें 
॥६४॥</p>
</section>
<section>
<p>देहाचिया माथां । ठेविली होती अहंता ।</p>
<p>तें देहमिथ्यात्व पावतां । समूळ अहंता पळाली ॥६५॥</p>
</section>
<section>
<p>नित्यानित्य होमद्वारें । ब्रह्माग्नि प्रज्वळला 
एकसरें ।</p>
<p>जाळूनि आश्रमांची चारी घरें । केलें खरें निराश्रमी 
॥६६॥</p>
</section>
<section>
<p>त्या आश्रमामाजीं होती । शास्त्रश्रवणविधिवादपोथी 
।</p>
<p>ते जळाली जी निश्चितीं । भस्म हातीं न लगेचि ॥६७॥</p>
</section>
<section>
<p>विधिनिषेध पैजा । जळाली पंचायतनदेवपूजा ।</p>
<p>होता संचितक्रियमाणपुंजा । तोही वोजा जळाला ॥६८॥</p>
</section>
<section>
<p>यापरी तो अवधूतु । ब्रह्मानंदें जी डुल्लतु ।</p>
<p>निजसुखें वेल्हावतु । देखिला येतु यदुरायें ॥६९॥</p>
</section>
<section>
<p>संकल्प-विकल्परहित । शुद्ध सर्वांगी विभूत ।</p>
<p>यालागीं बोलिजे ’अवधूत’ । येर्हलवीं विख्यात ब्राह्मणु 
॥२७०॥</p>
</section>
<section>
<p>सभोंवता समस्तु । प्रपंच निजबोधें असे धूतु ।</p>
<p>यालागीं बोलिजे ’अवधूतु’ । येर्हरवीं विख्यातु 
ब्राह्मणु ॥७१॥</p>
</section>
<section>
<p>अहं धु‌ई तो ’अवधूतु’ । तोचि योगी तोचि पुनीतु ।</p>
<p>जो का अहंकारग्रस्तु । तोचि पतितु जन्मकर्मी ॥७२॥</p>
</section>
<section>
<p>वार्धक्य यावें देहासी । तंव देहपण नाहीं देहापासीं 
।</p>
<p>रिगमु नव्हेच जरेसी । तारुण्यासी तें मूळ ॥७३॥</p>
</section>
<section>
<p>आणिकही त्याचीं लक्षणें । नीच नवा बोधु मैळों नेणें 
।</p>
<p>भोगिजे नित्य नूतनपणें । परम तारुण्यें टवटवला 
॥७४॥</p>
</section>
<section>
<p>निजबोधाचिया सत्ता । द्वैत जिंतिलें तत्त्वतां 
।</p>
<p>ऐसा निःशंकु विचरतां । भय सर्वथा त्या नाहीं ॥७५॥</p>
</section>
<section>
<p>ऐशीं लक्षणें निर्धारितां । अवधूत निजबोधें पुरता 
।</p>
<p>यदूसी उपजली विनीतता । श्रद्धा सर्वथा अनिवार ॥७६॥</p>
</section>
<section>
<p>करूनि साष्टांग दंडवत । अतिनम्र श्रद्धायुक्त ।
</p>
<p>हात जोडूनि पुसत । प्रसन्न चित्त रायाचें ॥७७॥</p>
</section>
<blockquote>
<section>
<p><br/></p>

<cite><p>श्रीयदुरुवाच । </p></cite>
<p>कुतो बुद्धिरियं ब्रह्मन्नकर्तुः सुविशारदा । 
</p>
<p>यामासाद्य भवाल्लोकं विद्वांश्चरति बालवत्‌ ॥ 
२६ ॥</p>
<p><br/></p>
</section>
</blockquote>
<section>

<p>अपूर्व बुद्धि हे स्वामी । तुमचे ठायीं देखों आम्ही 
।</p>
<p>जे न लभे यमनियमीं । कर्मधर्मीं आचरतां ॥७८॥</p>
</section>
<section>
<p>दिसतोसी सर्वार्थी कुशळ । परी कांही न करूनि निश्चळ 
।</p>
<p>अकर्तात्मबोधें तूं केवळ । जैसें बाळ अहेतुक ॥७९॥</p>
</section>
<section>
<p>तूं बाला‌ऐसा वर्तसी । परी बालबुद्धि नाहीं तुजपासीं 
।</p>
<p>सर्वज्ञ सर्वथा होसी । ऐसें आम्हांसी दिसतसे ॥२८०॥</p>
</section>
<section>
<p>येवोनियां या लोकासी । पावोनियां नरदेहासी ।</p>
<p>सार्थकता तुझ्या‌ऐसी । आणिकापाशीं न देखों ॥८१॥
</p>
</section>
<blockquote>
<section>
<p><br/></p>

<p>प्रायो धर्मार्थकामेषु विवित्सायां च मानवाः । 
</p>
<p>हेतुनैव समीहन्ते आयुषो यशसः श्रियः ॥ २७ ॥</p>
<p><br/></p>
</section>
</blockquote>
<section>

<p>प्रायशा ये लोकीं लोक । धर्म‌अर्थकामकामुक ।</p>
<p>येचिविखीं ज्ञान देख । आवश्यक करिताति ॥८२॥</p>
</section>
<section>
<p>आम्ही स्वधर्म करितों म्हणती । स्नानसंध्येची कीर्ति 
मिरविती ।</p>
<p>शेवटीं गायत्रीचें फळ देती । अर्थप्राप्तीलागोनी 
॥८३॥</p>
</section>
<section>
<p>वेदोक्त आम्ही करितों याग । संस्थापितों वेदमार्ग 
।</p>
<p>शेखीं तो करिती जीविकायोग । स्वर्गभोग वांछिती 
॥८४॥</p>
</section>
<section>
<p>एक म्हणती आम्ही स्वकर्मक । कुश मृत्तिका नाशिती 
उदक ।</p>
<p>समयीं आलिया याचक । इवलीसी भीक न घालिती ॥८५॥</p>
</section>
<section>
<p>दांभिक वाढवावया स्फीती । वैष्णवदीक्षा अवलंबिती 
।</p>
<p>देवपूजा झळफळीत दाविती । शंख लाविती दों हातीं ॥८६॥</p>
</section>
<section>
<p>आयुष्यदानी पुण्यपुरुष । आम्ही चिकित्सक अहिंस 
।</p>
<p>स्थावर जंगम जीव अशेष । मारूनियां यश मिरविती ॥८७॥</p>
</section>
<section>
<p>यश वाढवावया कारण । तुळापुरुष करिती दान ।</p>
<p>देहो मूत्रविष्ठें परिपूर्ण । धन त्यासमान जोखिती 
॥८८॥</p>
</section>
<section>
<p>परी परमार्थाचिया चाडा । कोणी वेंचीना कवडा ।</p>
<p>भूल कैशी पडली मूढां । स्वार्थ रोकडा विसरले ॥८९॥</p>
</section>
<section>
<p>पूर्वीं अदृष्टीं नाहीं प्राप्ती । ते श्रीकामा 
उपास्ती करिती ।</p>
<p>श्रियेचा स्वामी श्रीपती । त्यातें न भजती अभाग्य 
॥२९०॥</p>
</section>
<section>
<p>लक्ष्मी विश्वगुरु हरीची पत्‍नी । तीतें जो तो राखे 
अभिलाषूनी ।</p>
<p>नेदिती हरीची हरिलागोनी । त्यातें पतनीं हरि पचवी 
॥९१॥</p>
</section>
<section>
<p>रोगत्यागें आयुष्य मागती । यालागीं सविता उपासिती 
।</p>
<p>देहो नश्वर हें नाठवे चित्तीं । पडली भ्रांती निजपदा 
॥९२॥</p>
</section>
<section>
<p>एवं आयुष्य-यश-श्रीकामीं । समस्त भजतां देखों आम्ही 
।</p>
<p>परी नवल केलें तुवां स्वामी । परब्रह्मीं निजबोधु 
॥९३॥</p>
</section>
<section>
<p>विषयबळ अलोलिक । मिथ्या भ्रमें भ्रमले लोक ।</p>
<p>ज्ञानसाधनें साधोनि देख । विषयसुख वांछिती ॥९४॥</p>
</section>
<section>
<p>वेदांतवार्तिकवाक्स्फू र्ती । अद्वैत ब्रह्म प्रतिपादिती 
।</p>
<p>शेखीं पोटासाठीं विकिती । नवल किती सांगावें ॥९५॥</p>
</section>
<section>
<p>एक म्हणविती योगज्ञानी । वायुधारणा दाविती जनीं 
।</p>
<p>टाळी लावूनि बैसती ध्यानीं । जीविका मनीं विषयांची 
॥९६॥</p>
</section>
<section>
<p>ऐसे विविदिषा लोक । साधनें साधूनि झाले मूर्ख ।</p>
<p>तुवां केलें जी अलोलिक । आत्मसुख साधिलें ॥९७॥</p>
</section>
<section>
<p>ऐसें स्वामी अवधूता । तुवां तृणप्राय केलें जीविता 
।</p>
<p>तुच्छ करोनि लोकां समस्तां । निजात्महिता मीनलासी 
॥९८॥</p>
</section>
<section>
<p>निजानंदें निवालासी । अंतरी शीतळ झालासी ।</p>
<p>ऐसें दिसताहे आम्हांसी । उपलक्षणेंसी परियेसीं 
॥९९॥</p>
</section>
<blockquote>
<section>
<p><br/></p>

<p>त्वं तु कल्पः कविर्दक्षः सुभगोऽमृतभाषणः । </p>
<p>न कर्ता नेहसे किञ्चिज्जडोन्मत्तपिशाचवत्‌ ॥ २८ 
॥</p>
<p><br/></p>
</section>
</blockquote>
<section>

<p>सर्वज्ञज्ञाता तूं होसी । तें ज्ञातपण दिसों न देसी 
।</p>
<p>कांहीं करिसी ना वांछिसी । जडत्वें दाविसी निजशांती 
॥३००॥</p>
</section>
<section>
<p>सर्वथा उगा अससी । परी तूं अंगें विकळ नव्हसी ।</p>
<p>अंगीं अव्यंगु दिसतोसी । स्वरूपरूपेंसीं शोभितु 
॥१॥</p>
</section>
<section>
<p>ज्ञान एकलेपणें ठेलें । दुजेनिवीण परदेशी झालें 
।</p>
<p>तें तुजमाजीं सामावलें । यालागीं आलें ’कवि’ पद 
॥२॥</p>
</section>
<section>
<p>करूनि झालासी अकर्ता । हेचि तुझी थोर ’दक्षता’ ।
</p>
<p>ब्रह्मरसें ’रसाळ’ बोलतां । चवी अमृता ते कैंची 
॥३॥</p>
</section>
<section>
<p>ब्रह्मरस तू प्यालासी । ब्रह्मानंदें मातलासी ।
</p>
<p>जगीं ’उन्मत्त’ झालासी । दृष्टीं नाणिसी कोणातें 
॥४॥</p>
</section>
<section>
<p>सदा सावध निजरूपेंसी । यालागीं ’माझें-तुझें’ न 
म्हणसी ।</p>
<p>तेंचि ’पिसेंपण’ तुजपाशीं । दिसे जगासी सर्वथा 
॥५॥</p>
</section>
<section>
<p>निजबोधें तृप्त झालासी । परमानंदें निवालासी ।</p>
<p>तीं हीं लक्षणें तुजपासीं । निर्धारेंसीं दिसताती 
॥६॥</p>
</section>
<blockquote>
<section>
<p><br/></p>

<p>जनेषु दह्यमानेषु कामलोभदवाग्निना । </p>
<p>न तप्यसेऽग्निना मुक्तो गङ्गाम्भःस्थ इव द्विपः 
॥ २९ ॥</p>
<p><br/></p>
</section>
</blockquote>
<section>

<p>कामलोभदावाग्नी- । माजीं जळतां लोक तीन्ही ।</p>
<p>देखत असों जी नयनीं । वेगळा कोणी दिसेना ॥७॥</p>
</section>
<section>
<p>ते दावाग्नीमाजीं असतां । तूं न पोळसी गा अवधूता 
।</p>
<p>नवल तुझी अक्षोभ्यता । नकळे सर्वथा आम्हांसी ॥८॥</p>
</section>
<section>
<p>वणवा जळे दोंही थडीं । गजें गंगाजळीं दिधली बुडी 
।</p>
<p>त्यासी न लागती तापाच्या वोढी । तैसें निरवडीं तुज 
देखों ॥९॥</p>
</section>
<section>
<p>ऐशीं द्वंद्वें तुज नातळती । दृढ राहिलासी ब्रह्मस्थितीं 
।</p>
<p>कांही एक करीन विनंती । कृपामूर्ति दयाळुवा ॥३१०॥
</p>
</section>
<blockquote>
<section>
<p><br/></p>

<p>त्वं हि नः पृच्छतां ब्रह्मन्नात्मन्यानन्दकारणम्‌ 
। </p>
<p>ब्रूहि स्पर्शविहीनस्य भवतः केवलात्मनः ॥ ३० ॥ 
</p>
<p><br/></p>
</blockquote>

<p>तूं ब्रह्मवेत्ता ब्राह्मण । निजानंदें परिपूर्ण 
।</p>
<p>त्या आनंदाचें कारण । विशद करून सांगावें ॥११॥</p>
</section>
<section>
<p>तूं देहीं वर्तसी विदेहस्थिती । तुज विषय आतळूं 
न शकती ।</p>
<p>हे अलिप्तपणाची प्राप्ती । कवण्या रीतीं तुज झाली 
॥१२॥</p>
</section>
<section>
<p>तुज नाहीं रायाची भीड । न करिसी धनवंताची चाड ।</p>
<p>दीनवचन मानिसी गोड । पुरविसी कोड निजबोधें ॥१३॥</p>
</section>
<section>
<p>ऐसा केवळ तूं कृपाळू । आर्तबंधु दीनदयाळु ।</p>
<p>निजात्मभावें तूं केवळु । भक्तवत्सलु भावार्थे 
॥१४॥</p>
</section>
<section>
<p>ऐसा यदूचा संवादु । आवडीं सांगे गोविंदु ।</p>
<p>उद्धवासी म्हणे सावधु । हृदयीं बोधु धरावा ॥१५॥
</p>
</section>
<blockquote>
<section>
<p><br/></p>

<cite><p>श्रीभगवानुवाच । </p></cite>
<p>यदुनैवं महाभागो ब्रह्मण्येन सुमेधसा । </p>
<p>पृष्टः सभाजितः प्राह प्रश्रयावनतं द्विजः ॥ ३१ 
॥</p>
<p><br/></p>
</section>
</blockquote>
<section>

<p>श्रीमुखें श्रीकांत । यदूचें भाग्य वर्णित ।</p>
<p>ब्राह्मणभक्त सत्त्वयुक्त । बुद्धिमंत श्रद्धाळु 
॥१६॥</p>
</section>
<section>
<p>भगवद्‌भाग्यें भाग्यवंतु । यदूसी भेटला तो अवधूतु 
।</p>
<p>त्यासी हो‌ऊनि अतिविनीतु । असे विनवितु निजहिता 
॥१७॥</p>
</section>
<section>
<p>मृदु मंजुळ वचनीं प्रार्थिला । मधुपर्कविधानें 
पूजिला ।</p>
<p>अवधूत अतिसंतोषला । बोलता झाला निजमुखें ॥१८॥</p>
</section>
<blockquote>
<section>
<p><br/></p>

<cite><p>श्रीब्राह्मण उवाच । </p></cite>
<p>सन्ति मे गुरवो राजन्‌ बहवो बुद्ध्युपाश्रिताः 
। </p>
<p>यतो बुद्धिमुपादाय मुक्तोऽटामीह ताञ्छृणु ॥ ३२ 
॥</p>
<p><br/></p>
</section>
</blockquote>
<section>

<p>क्षीरसागर उचंबळला । कीं कृपेचा मेघ गर्जिन्नला 
।</p>
<p>निजसुखाचा वाधावा आला । तैसें बोलिला ब्राह्मणु 
॥१९॥</p>
</section>
<section>
<p>ऐकें राजया चूडामणी । यदुकुळदीप दिनमणी ।</p>
<p>धन्य धन्य तुझी वाणी । निजगुणीं निवविलें ॥३२०॥</p>
</section>
<section>
<p>राजा आणि सात्त्विकु । सिद्धलक्षणें लक्षकु ।</p>
<p>पृथ्वीमाजीं तूचि एकु । न दिसे आणिकु सर्वथा ॥२१॥</p>
</section>
<section>
<p>सुंदर आणि सगुण । उत्तमोत्तम केला प्रश्न ।</p>
<p>पुसिलें निजानंदकारण । तें यथार्थ जाण सांगेन ॥२२॥</p>
</section>
<section>
<p>गुरूविण आत्मप्राप्ती । सर्वथा न घडे गा नृपती ।
</p>
<p>ते गुरूही मी तुजप्रती । यथानिगुतीं सांगेन ॥२३॥</p>
</section>
<section>
<p>निजबुद्धीच्या विवेकस्थितीं । बहुत गुरु म्यां 
केले असती ।</p>
<p>जे जे सद्गुयण म्यां देखिले भूतीं । ते ते स्थितीं 
तो गुरु ॥२४॥</p>
</section>
<section>
<p>बुद्धीनें अंगिकारिलें गुणा । निजधैर्यें धरिली 
धारणा ।</p>
<p>तेणें मी मुक्त झालों जाणा । स्वेच्छा अटणा करीतसें 
॥२५॥</p>
</section>
<section>
<p>संसारु तरावया । मुख्य ’सद्बुेद्धि’ गा राया ।</p>
<p>रिगमू नाहीं आणिका उपाया । व्यर्थ कासया शिणावें 
॥२६॥</p>
</section>
<section>
<p>सद्बु द्धि नाहीं ज्यापासीं । तो संसाराची आंदणी 
दासी ।</p>
<p>उसंत नाहीं अहर्निशीं । दुःखभोगासी अनंत ॥२७॥</p>
</section>
<section>
<p>सद्बुनद्धि नाहीं हृदयभुवनीं । तेथ वैराग्य नुपजे 
मनीं ।</p>
<p>मा तो तरेल कैसेनीं । विवेक स्वप्नीं न देखे ॥२८॥</p>
</section>
<section>
<p>वैराग्याचेनि पडिपाडें । ज्यासी सद्बु द्धि सांपडे 
।</p>
<p>तेथ संसार कोण बापुडें । घायें रोकडें विभांडी ॥२९॥</p>
</section>
<section>
<p>आधीं संसारु एकु असावा । मग तो खटाटोपें नासावा ।
</p>
<p>जो रिघाला विवेकगांवा । त्यासी तेव्हां तो नाहीं 
॥३३०॥</p>
</section>
<section>
<p>संसारनाशासी मूळ । शिष्य-प्रज्ञाचि केवळ ।</p>
<p>तिचें झाल्या अढळ बळ । होये मृगजळ संसारु ॥३१॥</p>
</section>
<section>
<p>जे मी गुरु सांगेन म्हणे । तें निजप्रज्ञेचेनि लक्षणें 
।</p>
<p>हेयादेय‌उरपायपणें । घेणें त्यजणें सविवेकें ॥३२॥</p>
</section>
<section>
<p>हेचि मर्हा ठिया भाखा । सांगेन तें सावध ऐका ।</p>
<p>जेणें शिष्याचा आवांका । पडे ठा‌उका प्रत्यक्ष 
॥३३॥</p>
</section>
<section>
<p>ऐक प्रज्ञेचीं लक्षणें । सांगेन दृष्टांतपणें ।
</p>
<p>सूप चाळणी रांधणें । घेणें त्यजणें विवेकें ॥३४॥</p>
</section>
<section>
<p>चाळणीमाजीं जें जें पडे । सूक्ष्म निजतत्त्व तळीं 
सांडे ।</p>
<p>उरती गुणदोषांचे खडे । करिती बडबडे खडबडित ॥३५॥</p>
</section>
<section>
<p>ऐसी जे अवस्था । ते त्यागावी सर्वथा ।</p>
<p>भ्रंशु हो‌ईल स्वार्था । हे राखतां त्रिशुद्धी 
॥३६॥</p>
</section>
<section>
<p>सुपाची दशा ते ऐशी । त्यजी रजःकण भुसासी ।</p>
<p>निडारल्या निजबीजासी । निजहृदयेंसीं राखत ॥३७॥</p>
</section>
<section>
<p>स्वयें वैराग्यें तापणें । ते दशा ’रांधणें’ म्हणें 
।</p>
<p>अपक्कासी परिपक्क करणें । निजगुणें निजांगें ॥३८॥</p>
</section>
<section>
<p>एवं या दोनी दशा । दृढ धराव्या वीरेशा ।</p>
<p>तेणें परमार्थु होये आपैसा । जेवी आरिसा हातींचा 
॥३९॥</p>
</section>
<section>
<p>यदूसी म्हणे ब्राह्मण । जें म्यां सांगितलें लक्षण 
।</p>
<p>तेथें ठेवूनियां मन । सावधान परियेसीं ॥३४०॥</p>
</section>
<section>
<p>जो जो जयाचा घेतला गुण । तो तो गुरु म्यां केला जाण 
।</p>
<p>गुरूसी आलें अपारपण । जग संपूर्ण गुरु दिसे ॥४१॥</p>
</section>
<section>
<p>ज्याचा गुण घेतला । तो सहजें गुरुत्वा आला ।</p>
<p>ज्याचा गुण त्यागरूपें घेतला । तोही गुरु झाला अहितत्यागें 
॥४२॥</p>
</section>
<section>
<p>एवं त्यागात्यागसमतुकें । दोहींसी गुरुत्व आलें 
निकें ।</p>
<p>राया तूं पाहें पां विवेकें । जगचि असकें गुरु दिसे 
॥४३॥</p>
</section>
<section>
<p>ऐसें पाहतां सावकाशीं । गुरुत्व आलें जगासी ।</p>
<p>हेंचि साधन जयापासीं । तोचि परमार्थासी साधकु ॥४४॥</p>
</section>
<section>
<p>ऐसें सांगतां अचाट । तुज वाटेल हें कचाट ।</p>
<p>तरी गुरु सांगो श्रेष्ठ श्रेष्ठ । मानिले वरिष्ठ 
निजबुद्धीं ॥४५॥ </p>
</section>
<blockquote>
<section>
<p><br/></p>
<p>पृथिवी वायुराकाशमापोऽग्निश्चन्द्रमा रविः । 
</p>
<p>कपोतोऽजगरः सिन्धुः पतङ्गो मधुकृद्गजः ॥ ३३ ॥</p>
</section>
</blockquote>
<blockquote>
<section>
<p>मधुहा हरिणो मीनः पिङ्गला कुररोऽर्भकः । </p>
<p>कुमारी शरकृत्सर्प ऊर्णनाभिः सुपेशकृत्‌ ॥ ३४ ॥ 
</p>
<p><br/></p>
</section>
</blockquote>
<section>
<p>गुरु सांगेन अशेष । संख्याप्रमाण ’चोवीस’ ।</p>
<p>त्यांचीं नांवें तूं परिस । सावकाश सांगेन ॥४६॥</p>
</section>
<section>
<p>पृथ्वी वायु आकाश । अग्नि आप सीतांश ।</p>
<p>सातवा तो चंडांष । कपोता परिस आठवा ॥४७॥</p>
</section>
<section>
<p>अजगर सिंधु पतंग । मधुमक्षिका गज भृंग ।</p>
<p>हरिण मीन वेश्या साङ्ग । नांवें सुभग ’पिंगला’ ॥४८॥</p>
</section>
<section>
<p>टिटवी आणि लेंकरूं । कुमारी आणि शरकारु ।</p>
<p>सर्प कातणी पेशस्करु । इतुकेन गुरु चोवीस ॥४९॥</p>
</section>
<section>
<p>पावावया तत्त्व पंचविसावें । चोविसां गुरूंसी उपासावें 
।</p>
<p>विवेकयुक्तिस्वभावें । गुरु भजावे निजबुद्धीं 
॥३५०॥</p>
</section>
<section>
<p>ठाकावया निजबोधासी । निजविवेकें अहर्निशीं ।</p>
<p>गुरुत्व दे‌ऊनि अनेकांसी । निजहितासी गुरु केले 
॥५१॥</p>
</section>
<section>
<p>कोण युक्ति कोण विचारु । कोणें लक्षणें कोण गुरु 
।</p>
<p>केला तोही निजनिर्धारु । सविस्तारु परियेसीं ॥५२॥
</p>
</section>
<blockquote>
<section>
<p><br/></p>

<p>एते मे गुरवो राजन्‌ चतुर्विंशतिराश्रिताः । </p>
<p>शिक्षा वृत्तिभिरेतेषामन्वशिक्षमिहात्मनः ॥ ३५ 
॥</p>
<p><br/></p>
</section>
</blockquote>
<section>

<p>ऐकें राजवर्य नृपती । विवेकधवलचक्रवर्ती ।</p>
<p>गुरुसंख्या तुजप्रती । यथानिगुतीं सांगितली ॥५३॥</p>
</section>
<section>
<p>यांचिया शिक्षिता वृत्ती । शिकलों आपुलिया युक्तीं 
।</p>
<p>मग पावलों आत्मस्थिती । विकल्पभ्रांती सांडूनी 
॥५४॥</p>
</section>
<blockquote>
<section>
<p><br/></p>

<p>यतो यदनुशिक्षामि यथा वा नाहुषात्मज । </p>
<p>तत्तथा पुरुषव्याघ्र निबोध कथयामि ते ॥ ३६ ॥</p>
<p><br/></p>
</section>
</blockquote>
<section>

<p>नहुषाचा पुत्र ययाती । ययातीचा यदु निश्चितीं ।
</p>
<p>’नहुषनंदन’ यदुसी म्हणती । मूळ व्युत्पत्ती तेणें 
योगें ॥५५॥</p>
</section>
<section>
<p>यालागीं म्हणे ’नाहुषनंदना’ । पुरुषांमाजीं पंचानना 
।</p>
<p>सांगेन गुरूंच्या लक्षणा । विचक्षणा परियेसीं ॥५६॥</p>
</section>
<section>
<p>ज्या गुरूचें जें शिक्षित । मी शिकलों सुनिश्चित 
।</p>
<p>तें ते सांगेन समस्त । सावध चित्त करीं राया ॥५७॥</p>
</section>
<section>
<p>ऐकावया गुरुलक्षण । यदूनें सर्वांग केलें श्रवण 
।</p>
<p>अर्थीं बुडवूनियां मन । सावधान परिसतु ॥५८॥</p>
</section>
<section>
<p>शब्द सांडोनियां मागें । शब्दार्थामाजीं रिगे ।
</p>
<p>जें जें परिसतु तें तें होय अंगें । विकल्पत्यागें 
विनीतु ॥५९॥</p>
</section>
<blockquote>
<section>
<p><br/></p>

<p>भूतैराक्रम्यमाणोऽपि धीरो दैववशानुगैः । </p>
<p>तद्विद्वान्न चलेन्मार्गादन्वशिक्षं क्षितेर्व्रतम्‌ 
॥ ३७ ॥</p>
<p><br/></p>
</section>
</blockquote>
<section>

<p>परमार्थी मुख्य शांती । साधकांसी पाहिजे निश्चितीं 
।</p>
<p>यालागीं प्रथम गुरु क्षिती । निजशांतीलागूनी ॥३६०॥</p>
</section>
<section>
<p>’पृथ्वी’ गुरु त्रिविध पाहीं । पर्वत वृक्ष आणि 
मही ।</p>
<p>यांचीं लक्षणें धरितां देहीं । गुरुत्व पाहीं पृथ्वीसी 
॥६१॥</p>
</section>
<section>
<p>अंतरनिग्रहो ते ’शांती’ । बाह्येंद्रियनिग्रहो 
ते ’दांती’ ।</p>
<p>उभयसहिष्णुता ते ’क्षांती’ । क्षांतीसी क्षिति 
गुरु केली ॥६२॥</p>
</section>
<section>
<p>पृथ्वीते नानाभूतीं । माझी माझी म्हणौनि झोंबती 
।</p>
<p>नाना भेदीं भिन्न करिती । निजवृत्तिव्यवहारें ॥६३॥ 
</p>
<p>त्या भूतांचे भिन्न वर्तन । पृथ्वी संपादी आपण ।
</p>
<p>मोडों नेदी अभिन्नपण । अखंड जाण सर्वदा ॥६४॥</p>
</section>
<section>
<p>तैसें योगियांचे लक्षण । करितां कर्म भिन्नभिन्न 
।</p>
<p>वृत्ति अखंडदंडायमान । सर्वदा जाण असावी ॥६५॥</p>
</section>
<section>
<p>देहासी अदृष्टयोगें गती । भूतें अदृष्टयोगें आक्रमिती 
।</p>
<p>भूतीं निजात्मता भाविती । द्वंद्वें न बाधिती साधकां 
॥६६॥</p>
</section>
<section>
<p>येथ भूतीं पृथ्वी पूजिली । नातरी विष्ठामूत्रीं 
गांजिली ।</p>
<p>हर्षविषादा नाहीं आली । निश्चल ठेली निजक्षांती 
॥६७॥</p>
</section>
<section>
<p>भूतें पार्थिवेंचि तंव झालीं । तिंहीं पृथ्वी पूजिली 
ना गांजिली ।</p>
<p>ऐक्यें द्वंद्वभावा मुकलीं । निश्चळ झाली निजरूपें 
॥६८॥</p>
</section>
<section>
<p>तैसाचि योगियाही जाणा । भूतवैषम्यें डंडळेना ।</p>
<p>सर्वभूती निजात्मभावना । विषमीं समाना भावितां 
॥६९॥</p>
</section>
<section>
<p>आतां पृथ्वीची अभिनव शांति । ते सांगेन राया तुजप्रती 
।</p>
<p>जे शांति धरोनि संती । भगवद्‌भक्ती पावले ॥३७०॥</p>
</section>
<section>
<p>पृथ्वी दाहेंकरूनि जाळिली । नांगर घालूनि फाळिली 
।</p>
<p>लातवरीं तुडविली । तोडिली झाडिली पैं भूतीं ॥७१॥</p>
</section>
<section>
<p>तो अपराधु न मनूनि क्षिती । सवेंचि भूतांतें प्रसन्न 
होती ।</p>
<p>तेथेंचि पिकवूनि नाना संपत्ती । तृप्ति देती भूतांतें 
॥७२॥</p>
</section>
<section>
<p>ऐस‌ऐेशिया निजशांती-। लागीं गुरु म्यां केली क्षिती 
।</p>
<p>ऐक सभाग्या भूपती । शांतीची स्थिति अभिनव ॥७३॥</p>
</section>
<section>
<p>एकें अपराधु केला । दुजेनि उगाचि साहिला ।</p>
<p>इतुकेनि शांतु केवीं झाला । उपेक्षिला अपराधी ॥७४॥</p>
</section>
<section>
<p>ऊंसु मोडी त्या गोड भारी । छेदितें शस्त्र गोड करी 
।</p>
<p>पिळिलिया‌आळिलियावरी । स्वादाचिया थोरी अपकार्यां 
देतु ॥७५॥</p>
</section>
<section>
<p>अपराध साहोनु अंगी । त्याच्या प्रवर्ते हितालागीं 
।</p>
<p>तेचि ’शांति’ पैं जगीं । होय दाटुगी निर्द्वंद्व 
॥७६॥</p>
</section>
<section>
<p>अपराध साहोनि अंगावरी । अपराध्या हो‌ईजे उपकारी 
।</p>
<p>हें शिकलों पृथ्वियेवरी । परोपकारीं पर्वत ॥७७॥
</p>
</section>
<blockquote>
<section>
<p><br/></p>

<p>शश्वत्परार्थसर्वेहः परार्थैकान्तसम्भवः । </p>
<p>साधुः शिक्षेत भूभृत्तो नगशिष्यः परात्मताम्‌ 
॥ ३८ ॥</p>
<p><br/></p>
</section>
</blockquote>
<section>

<p>पृथ्वीपासोनि झाले । ते पर्वतही म्यां गुरु केले 
।</p>
<p>त्यांपासोनि जें जें शिकलें । तेंही वहिलें परियेसीं 
॥७८॥</p>
</section>
<section>
<p>रत्नं-निकर समस्त । पर्वत परार्थचि वाहत ।</p>
<p>तृण जळ नाना अर्थ । तेही परार्थ धरितसे ॥७९॥</p>
</section>
<section>
<p>कोणासी नेमी ना निवारी । उबगोनि न घाली बाहेरी ।</p>
<p>याचकाचे इच्छेवरी । परोपकारीं देतसे ॥३८०॥</p>
</section>
<section>
<p>ग्रीष्मा‌अंतीं सर्व सरे । परी तो देतां मागें न 
सरे ।</p>
<p>सवेंचि भगवंते कीजे पुरें । वर्षोनि जळधरें समृद्धी 
॥८१॥</p>
</section>
<section>
<p>जंव जंव उल्हासें दाता देतु । तंव तंव पुरवी जगन्नाथु 
।</p>
<p>विकल्प न धरितां मना‌आंतु । देता अच्युतु अनिवार 
॥८२॥</p>
</section>
<section>
<p>सत्य अच्युत दाता । हें न मनेचि तत्त्वतां ।</p>
<p>यालागीं दरिद्रता । विकल्पवंता लागली ॥८३॥</p>
</section>
<section>
<p>एवं पर्वताची जे उत्पत्ती । ते परोपकारार्थ एकांतीं 
।</p>
<p>उपकारावांचूनि चित्तीं । दुजी वृत्ति जाणेना ॥८४॥</p>
</section>
<section>
<p>त्या पर्वता‌ऐशी तत्त्वतां । असावी साधकासी उदारता 
।</p>
<p>काया वाचा आणि चित्ता । सर्वस्व देतां उल्हासु ॥८५॥</p>
</section>
<section>
<p>चेष्टामात्रें परोपकारता । सर्वदा करावी समस्तां 
।</p>
<p>कोटिलाभा हाणोनि लाता । उपकारीं तत्त्वतां उद्यतु 
॥८६॥</p>
</section>
<section>
<p>परमार्थाचिया चाडा । स्वार्थ सांडोनि रोकडा ।</p>
<p>परोपकारार्थ अवघडा । रिघे सांकडा परार्थें ॥८७॥</p>
</section>
<section>
<p>उपकारुचि साकारला । कीं परोपकारु रूपा आला ।</p>
<p>तैसा जन्मोनि उपकारी झाला । उपकारला सर्वांसी ॥८८॥</p>
</section>
<section>
<p>ऊंसु जैसा अवधारीं । सर्वासी गोडपणें उपकारी ।</p>
<p>तैसाचि योगिया संसारीं । परोपकारी मधुरत्वें ॥८९॥</p>
</section>
<section>
<p>जैसे पर्वतीं निर्झर । तैसे उपकाराचे पाझर ।</p>
<p>सुकों नेणती निरंतर । कृतोपकार जग केलें ॥३९०॥</p>
</section>
<section>
<p>सांडोनि कृपणवृत्तीची संगती । उपकारी पर्वत एकांतीं 
।</p>
<p>राहिलासे उपकारमूर्ती । धैर्यवृत्ति निर्धारें 
॥९१॥</p>
</section>
<section>
<p>परोपकारालागीं निश्चित । गुरु केला म्यां पर्वत 
।</p>
<p>आतां वृक्षापासोनि जें शिक्षित । तेंही समस्त परियेसीं 
॥९२॥</p>
</section>
<section>
<p>सर्वांगें सर्वभावेंसी । सर्वकाळ सर्वदेशीं ।</p>
<p>पराधीन हो‌आवें सर्वांसी । हें वृक्षापाशीं शिकलों 
॥९३॥</p>
</section>
<section>
<p>वृक्ष जेणें प्रतिपाळिला । तो त्या आधीन जाहला ।
</p>
<p>कां जो छेदावया रिघाला । त्याही झाला स्वाधीनु ॥९४॥</p>
</section>
<section>
<p>योगिया पालखीसी घातला । तेव्हां त्याचिया आधीन 
झाला ।</p>
<p>एकीं शूळीं द्यावया चालविला । तेव्हां त्याच्याही 
बोला आधीनु ॥९५॥</p>
</section>
<section>
<p>सांडूनि देहींची अहंता । योगियासी झाली पराधीनता 
।</p>
<p>विश्व माझा आत्मा सर्वथा । सर्वांच्या वर्तता बोला‌आंतु 
॥९६॥</p>
</section>
<section>
<p>सर्वं तें मीचि आहें । यालागीं साधक बाधक न पाहे 
।</p>
<p>त्याच्या बोलामाजीं राहे । वर्तता होये संतोषें 
॥९७॥</p>
</section>
<section>
<p>प्राप्त जें जें सुखदुःख । तें तें अदृष्टा‌आधीन 
देख ।</p>
<p>आत्मा मानुनी सकळ लोक । पराधीन देख वर्तत ॥९८॥</p>
</section>
<section>
<p>सकळ लोकीं निजात्मता । देखता जाहली पराधीनता ।</p>
<p>हें वृक्षापासोनि तत्त्वतां । ’परात्मता’ शिकलों 
॥९९॥</p>
</section>
<section>
<p>आणीक एक लक्षण । वृक्षापासोनि शिकलों जाण ।</p>
<p>अतिथीचें पूजाविधान । तें सावधान परियेसीं ॥४००॥</p>
</section>
<section>
<p>अतिथि आल्या वृक्षापासीं । वंचनार्थु न करी त्यासी 
।</p>
<p>पत्रपुष्पफलमूळच्छायेसीं । त्वचाकाष्ठांसी देतसे 
॥१॥</p>
</section>
<section>
<p>जो वृक्षासी प्रतिपाळी । कां जो घावो घालूं ये मूळीं 
।</p>
<p>दोंहीसीही सममेळीं । पुष्पीं फळीं संतुष्टी ॥२॥</p>
</section>
<section>
<p>जैसा वृक्ष समूळ सगळा । अर्थियांलागीं सार्थक जाहला 
।</p>
<p>तैसा चित्तें वित्तें देहें बोला । साधु संतुष्टला 
अर्थ्यांसी ॥३॥</p>
</section>
<section>
<p>अतिथीसी नव्हे पराङ्मुदख । हा साधूसी गुण अलोलिक 
।</p>
<p>अन्न धन उदक । यथासुखें देतुसे ॥४॥</p>
</section>
<section>
<p>अर्थी आल्या अर्थावयासी । विमुख न व्हावें सर्वस्वेंसी 
।</p>
<p>हें शिकलों वृक्षापासीं । विवेकेंसीं निजबुद्धीं 
॥५॥</p>
</section>
<section>
<p>एवं पृथ्वी गुरु झाली ऐसी । दुजें गुरुत्व तें वायूसी 
।</p>
<p>आलें जें जें युक्तीसी । तें तें परियेसीं नरदेवा 
॥६॥</p>
</section>
<section>
<p>गुरुत्व जें वायूसी । तें दों प्रकारीं परियेसीं 
।</p>
<p>एक तें प्राण वृत्तीसीं । बाह्य वायूसी दुसरें ॥७॥
</p>
</section>
<blockquote>
<section>
<p><br/></p>

<p>प्राणवृत्त्यैव सन्तुष्येन्मुनिर्नैवेन्द्रियप्रियैः 
। </p>
<p>ज्ञानं यथा न नश्येत नावकीर्येत वाङ्मनः ॥ ३९ ॥</p>
<p><br/></p>
</section>
</blockquote>
<section>

<p>प्राणाचियेपरी । जो विषयीं आसक्ती न धरी ।</p>
<p>विषय सेविलियाही वरी । नव्हे अहंकारी प्राणु जैसा 
॥८॥</p>
</section>
<section>
<p>प्राणाभ्यासें क्षुधा अद्‌भुत । तेव्हां प्राणासीच 
क्षोभ येत । </p>
<p>तेणें काया वाचा चित्त । विकळ पडत इंद्रियें ॥९॥</p>
</section>
<section>
<p>तया प्राणासी आधारु । भलतैसा मिळो आहारु ।</p>
<p>परी धडगोडांचा विचारु । न करी साचारु पैं प्राणु 
॥४१०॥</p>
</section>
<section>
<p>तैसाचि योगिया पाहीं । तो अभिमान न धरी देहीं ।</p>
<p>विषयो सेवी परी कांही । आसक्ति नाहीं तयासी ॥११॥</p>
</section>
<section>
<p>क्षुधेचिया तोंडा । मिळे कोंडा अथवा मांडा ।</p>
<p>परी रसनेचा पांगडा । न करी धडफुडा तयासी ॥१२॥</p>
</section>
<section>
<p>ज्ञानधारणा न ढळे । इंद्रियें नव्हती विकळें ।</p>
<p>तैसा आहार युक्तिबळें । सेविजे केवळें निजधैर्यें 
॥१३॥</p>
</section>
<section>
<p>प्राणास्तव इंद्रियें सबळें । प्राणायोगें देह 
चळे ।</p>
<p>त्या देहकर्मा प्राणु नातळे । अलिप्त मेळें वर्ततु 
॥१४॥</p>
</section>
<section>
<p>त्या प्राणाच्या ऐसी स्थिती । योगियाची वर्तती 
वृत्ती ।</p>
<p>सर्व करूनि न करी आसक्ती । देहस्थिति नातळे ॥१५॥</p>
</section>
<section>
<p>ब्रह्मादिकांचा देह पाळूं । कां सूकरादिकांचा देह 
टाळूं ।</p>
<p>ऐसा न मानीच विटाळू । प्राणु कृपाळु समभावें ॥१६॥</p>
</section>
<section>
<p>तैसेंचि योगियाचें कर्म । न धरी उंच नीच मनोधर्म 
।</p>
<p>कदा न देखे अधमोत्तम । भावना सम समभावें ॥१७॥</p>
</section>
<section>
<p>आवडीं प्रतिपाळावा रावो । रंकाचा टाळावा देहो ।
</p>
<p>ऐसा प्राणासी नाहीं भावो । शुद्ध समभावो सर्वत्र 
॥१८॥</p>
</section>
<section>
<p>प्राण अपान समान उदान । सर्व संधी वसे व्यान ।</p>
<p>इतुकीं नामें स्थानें पावोनि जाण । न सांडी प्राण 
एकपणा ॥१९॥</p>
</section>
<section>
<p>तैसे उंच नीच वर्णावर्ण । अधमोत्तमादि गुणागुण 
।</p>
<p>देखोनियां योगी आपण । भावना परिपूर्ण न सांडी ॥४२०॥</p>
</section>
<section>
<p>प्राणु असोनि देहाभीतरीं । बाह्य वायूसी भेद न धरी 
।</p>
<p>तैशी योगिया भावना करी । बाह्यभ्यंतरीं ऐक्यता 
॥२१॥</p>
</section>
<blockquote>
<section>
<p><br/></p>

<p>विषयेष्वाविशन्योगी नानाधर्मेषु सर्वतः । </p>
<p>गुणदोषव्यपेतात्मा न विषज्जेत वायुवत्‌ ॥ ४० ॥ 
</p>
<p>पार्थिवेष्विह देहेषु प्रविष्टस्तद्गुवणाश्रयः 
। </p>
<p>गुणैर्न युज्यते योगी गन्धैर्वायुरिवात्मदृक्‌ 
॥ ४१ ॥</p>
<p><br/></p>
</section>
</blockquote>
<section>

<p>ऐक्यता साधावी चतुरीं । ते वायूच्या ऐशी दोंहीपरी 
।</p>
<p>बाह्य आणि अंतरीं । ऐक्यकरीं वर्तावें ॥२२॥</p>
</section>
<section>
<p>प्राणवृत्तीचीं लक्षणे । तुज सांगितलीं संपूर्णें 
।</p>
<p>आतां बाह्य वायूचीं चिन्हें । सावधानें परियेसीं 
॥२३॥</p>
</section>
<section>
<p>वायु सर्वांतें स्पर्शोनि जाये । परी अडकला कोठें 
न राहे ।</p>
<p>तैसें विषय सेवितां पाहे । आसक्तु नव्हे योगिया 
॥२४॥</p>
</section>
<section>
<p>असोनि इंद्रियांचेनि मेळें । तो विषयांमाजी जरी 
खेळे ।</p>
<p>तरी गुणदोष आसक्ति मेळें । बोधु न मळे तयाचा ॥२५॥</p>
</section>
<section>
<p>वस्त्र चंदन वनिता माळा । सदा भोगितां विषयसोहळा 
।</p>
<p>वायु नातळे जेवीं जाळा । तेवीं योगी वेगळा विषयांसी 
॥२६॥</p>
</section>
<section>
<p>जैसें वारेनीं जाळ उडे । परी जाळीं वारा नातुडे ।
</p>
<p>तेवीं भोग भोगितां गाढे । भोगीं नातुडे योगिया ॥२७॥</p>
</section>
<section>
<p>जातया वायूचे भेटी । सुगंध कोटी घालिती मिठी ।</p>
<p>त्यांची आसक्ती नाहीं पोटीं । उठा‌उठीं सांडितु 
॥२८॥</p>
</section>
<section>
<p>तैसा आत्मत्वें योगिया पाहीं । प्रवेशलासे सर्वां 
देहीं ।</p>
<p>देह गुणाश्रयो पाहीं । ठायींच्या ठायीं तोचि तो 
॥२९॥</p>
</section>
<section>
<p>निजात्मदृष्टीचेनि बळें । तो देहगुणांसी नातळे 
।</p>
<p>जैसा गंधावरी वारा लोळे । परी नाकळे गंधासी ॥४३०॥</p>
</section>
<section>
<p>तेचि परिपूर्ण आत्मस्थिती । राया मी सांगेन तुजप्रती 
।</p>
<p>जैसी आकाशाची प्रतीती । सर्व पदार्थीं अलिप्त ॥३१॥
</p>
</section>
<blockquote>
<section>
<p><br/></p>

<p>अन्तर्हितश्च स्थिरजङ्गमेषु </p>
<p>ब्रह्मात्मभावेन समन्वयेन । </p>
<p>व्याप्त्याव्यवच्छेदमसङ्गमात्मनो </p>
<p>मुनिर्नभस्त्वं विततस्य भावयेत्‌ ॥ ४२ ॥</p>
<p><br/></p>
</section>
</blockquote>
<section>

<p>सर्व पदार्थी समत्व । यालागीं आकाशासी गुरुत्व 
।</p>
<p>असंगत्व अभेदत्व । निर्मळत्व जाणोनी ॥३२॥</p>
</section>
<section>
<p>विषमीं असोनि समत्व । संगीं असोनि असंगत्व ।</p>
<p>भेदु करितां अभेदत्व । यालागीं गुरुत्व आकाशा ॥३३॥</p>
</section>
<section>
<p>वैर सर्पामुंगुसांसी । आकाश दोंहीचे हृदयवासी ।
</p>
<p>वैर निर्वैरता आकाशासी । ते स्थिती योगियासी पाहिजे 
॥३४॥</p>
</section>
<section>
<p>तेणें आकाशदृष्टांतें । ब्रह्मभावें आपणियातें 
।</p>
<p>योगी देखिजे पुरतें । व्यापकत्वें आपुल्या ॥३५॥</p>
</section>
<section>
<p>ब्रह्मसमन्वयें पाहतां पाहीं । स्थावरजंगमांच्या 
ठायीं ।</p>
<p>तिळभरी वाढी रिती नाहीं । आपण पैं पाहीं कोंदला ॥३६॥</p>
</section>
<section>
<p>आकाश सर्व पदार्थीं असे । परी असे हें सर्वासी न 
दिसे ।</p>
<p>तेवीं दृश्य-द्रष्टा-अतीतदशें । सर्वत्र असे योगिया 
॥३७॥</p>
</section>
<section>
<p>नभ न खोंचे सांबळें । जळेना वणव्याचेनि जाळें ।</p>
<p>नव्हतां ज्वाळांवेगळें । असे सगळें टवटवित ॥३८॥</p>
</section>
<section>
<p>तैसीं योगियासी द्वंद्वे सकळें । बाधूं न शकतीं 
कवणे काळें ।</p>
<p>नव्हतां द्वंद्वावेगळें । स्वरूप सगळें शोभत ॥३९॥</p>
</section>
<section>
<p>योगिया छेदावया लवलाहें । सोडिले शस्त्रांचे समुदाये 
।</p>
<p>तो शस्त्रांमाजीं अपणियातें पाहे । न रुपती घाये 
जेवीं गगना ॥४४०॥</p>
</section>
<section>
<p>जें जें द्वंद्व बाधूं आलें । तें तें स्वरूप देखे 
आपुलें ।</p>
<p>सहजें द्वंद्वभावा मुकलें । अबाधित उरलें निजरूप 
॥४१॥</p>
</section>
<section>
<p>गगन बुडालें दिसे डोहीं । परी तें उदकें भिजलेंचि 
नाहीं ।</p>
<p>तैसा असोनियां सर्व देहीं । अलिप्त पाहीं योगिया 
॥४२॥</p>
</section>
<section>
<p>आकाशा चिखल माखूं जातां । तें न माखे माखे लाविता 
।</p>
<p>तैसा योगिया दोषी म्हणतां । दोषु सर्वथा म्हणत्यासी 
॥४३॥</p>
</section>
<section>
<p>गगन असोनियां जनीं । मैळेना जनघसणीं ।</p>
<p>तैसा योगिया सकळ कर्में करूनी । कर्मठपणीं न मैळे 
॥४४॥</p>
</section>
<section>
<p>मोटे बांधितां आकाशातें । चारी पालव पडती रिते ।
</p>
<p>तेवीं कर्मी बांधितां योगियातें । कर्म तेथें निष्कर्म 
॥४५॥</p>
</section>
<section>
<p>घटामाजीं आकाश असे । तें वाच्य कीजे घटाकाशें ।</p>
<p>पाहतां घटा सबाह्य समरसें । आकाश असे परिपूर्ण ॥४६॥</p>
</section>
<section>
<p>तैसा आत्मा म्हणती देहीं । तंव तो देहा सबाह्य पाहीं 
।</p>
<p>देह मिथ्यात्वें ठायींचे ठायीं । चिन्मात्र पाहीं 
परिपूर्ण ॥४७॥ </p>
</section>
<blockquote>
<section>
<p><br/></p>

<p>तेजोऽबन्नमयैर्भावैर्मेघाद्यैर्वायुनेरितैः 
। </p>
<p>न स्पृश्यते नभस्तद्वत्कालसृष्टैर्गुणैः पुमान्‌ 
॥ ४३ ॥</p>
<p><br/></p>
</section>
</blockquote>
<section>

<p>नभ पृथ्वीरजें न गदळे । उदकेंकरीं न पघळे ।</p>
<p>अग्नीचेनि ज्वाळें न जळे । वायुबळें उडेना ॥४८॥</p>
</section>
<section>
<p>कडकडीत आभाळें । ये‌ऊनि आकाश झांकोळे ।</p>
<p>त्या समस्तां नभ नातळे । अलिप्त बळें संस्थित ॥४९॥</p>
</section>
<section>
<p>तैसेंचि योगियासी । असतां निजात्मसमरसीं ।</p>
<p>काळें सृजिलिया गुणांसी । वश्य त्यांसी तो नव्हे 
॥४५०॥</p>
</section>
<section>
<p>काळाचें थोर सामर्थ्य जाण । देहासी आणी जरामरण ।
</p>
<p>योगी देहातीत आपण । जन्ममरण न देखे ॥५१॥</p>
</section>
<section>
<p>स्वप्नीं चिंतामणी जोडला । सवेंचि अंधकूपीं पडला 
।</p>
<p>जागा जाहल्या न म्हणे नाडला । तैसा घडला देहसंगु 
॥५२॥</p>
</section>
<section>
<p>जो ब्रह्मादि देहांसी खाये । तो काळु वंदी योगियाचे 
पाये ।</p>
<p>जो काळाचाही आत्मा होये । निधडा पाहें महाकाळु ॥५३॥</p>
</section>
<section>
<p>विजू कडकडूनि आकाशीं । तेजें प्रकाशी गगनासी ।</p>
<p>गगन नातळे ते विजूसी । असोनि तिशीं सबाह्य ॥५४॥</p>
</section>
<section>
<p>तैसा सत्त्वगुण प्रकाशी ज्ञान । त्यासी योगिया 
नातळे जाण ।</p>
<p>ज्ञानस्वरूप निखळ आपण । वृत्तिज्ञान मग नेघे ॥५५॥</p>
</section>
<section>
<p>झालिया सूर्य‌उिदयासी । दीपप्रभा नये उपेगासी ।
</p>
<p>तेवीं ’सहज’ आलिया हातासी । वृत्तिज्ञानासी कोण 
पुसे ॥५६॥</p>
</section>
<section>
<p>सत्त्वें प्रकाशिलें ज्ञान । तें आवडोनि नेघे जाण 
।</p>
<p>अथवा खवळल्या रजोगुण । कर्मठपण त्या न ये ॥५७॥</p>
</section>
<section>
<p>हो कां तमोगुणाचेनि मेळें । क्रोधमोहांसी नातळे 
।</p>
<p>गुणातीत झाला बळें । बोधकल्लोळें स्वानंदें ॥५८॥</p>
</section>
<section>
<p>उदकासी गुरुपण । आलें तें ऐक लक्षण ।</p>
<p>अवधूत म्हणे सावधान । नृपनंदन यदुवीरा ॥५९॥</p>
</section>
<blockquote>
<section>
<p><br/></p>

<p>स्वच्छः प्रकृतितः स्निग्धो माधुर्यस्तीर्थभूर्नृणाम्‌ 
। </p>
<p>मुनिः पुनात्यपां मित्रमीक्षोपस्पर्शकीर्तनैः 
॥ ४४ ॥</p>
<p><br/></p>
</section>
</blockquote>
<section>

<p>लक्षणें पाहतां जळ । स्वभावें अतिनिर्मळ ।</p>
<p>प्रकृतीस्तव कोमळ । मधुर केवळ सर्वांसी ॥४६०॥</p>
</section>
<section>
<p>पवित्र व्हावया प्राणियांसी । तीर्थीं तीर्थत्व 
उदकासी ।</p>
<p>इतुकीं लक्षणें योगीयासी । अहर्निशीं असावीं ॥६१॥</p>
</section>
<section>
<p>उदकीं रिघाले जे समैळ । ते स्वभावें करी निर्मळ ।
</p>
<p>परी न धरी अहंबळ । जे म्यां हे मळ क्षाळिले ॥६२॥</p>
</section>
<section>
<p>तैसें योगियासी भजनशीळ । भावें भाविक जे केवळ ।</p>
<p>त्यांचे निरसूनि कळिमळ । न धरी बळ गुरुत्वें ॥६३॥</p>
</section>
<section>
<p>प्राणु गेला तरी प्राणियांसी । कठिणत्व उपजेना 
मानसीं ।</p>
<p>जें जें भेटे तयासी । मृदुता कैसी वर्तत ॥६४॥</p>
</section>
<section>
<p>जेवीं चंद्रकिरण चकोरांसी । पांखोवा जेवीं पिलियांसी 
।</p>
<p>जीवन जैसें कां जीवांसी । तेवीं सर्वांसी मृदुत्व 
॥६५॥</p>
</section>
<section>
<p>जळ वरिवरी क्षाळी मळ । योगिया सबाह्य करी निर्मळ 
।</p>
<p>उदक सुखी करी एक वेळ । योगी सर्वकाळ सुखदाता ॥६६॥</p>
</section>
<section>
<p>उदकाचें सुख तें किती । सवेंचि क्षणें तृषितें होती 
।</p>
<p>योगिया दे स्वानंदतृप्ती । सुखासी विकृती पैं नाहीं 
॥६७॥</p>
</section>
<section>
<p>उदकाची जे मधुरता । ते रसनेसीचि तत्त्वतां ।</p>
<p>योगियांचें गोडपण पाहतां । होय निवविता सर्वेंद्रियां 
॥६८॥</p>
</section>
<section>
<p>लागल्या योगियाची गोडी । अमृताची चवी थोडी ।</p>
<p>ब्रह्मेंद्रादि पदें बापुडीं । अर्धघडीमाजीं करीत 
॥६९॥</p>
</section>
<section>
<p>तापले आले उदकापाशीं । अंगस्पर्शे निववी त्यांसी 
।</p>
<p>तैसीचि दशा योगियासी । स्पर्शें तापासी निवारी 
॥४७०॥</p>
</section>
<section>
<p>उदकें निवविलें ज्यासी । परतोनि ताप होये त्यासी 
।</p>
<p>योगी कृपेनें स्पर्शें ज्यासी । त्रिविध तापांसीं 
निर्मुक्त ॥७१॥</p>
</section>
<section>
<p>योगी ज्यासी निववी जिवेंभावें । त्यासी जीवु गेलियाही 
तापु नव्हे ।</p>
<p>निवालेपणें तो वोल्हावे । स्वानुभवें डुल्लत ॥७२॥</p>
</section>
<section>
<p>मेघमुखें अधःपतन । उदकाचें देखोनि जाण ।</p>
<p>अधःपाते निवती जन । अन्नदान सकळांसी ॥७३॥</p>
</section>
<section>
<p>तैसें योगियासी खालुतें येणें । जे इहलोकीं जन्म 
पावणें ।</p>
<p>जन निववी श्रवणकीर्तनें । निजज्ञानें उद्धरी ॥७४॥</p>
</section>
<section>
<p>पर्जन्योदक देखतां जाण । जेवीं निवती सकळही जन ।
</p>
<p>कां गंगादिकांचें दर्शन । करी मोचन पापाचें ॥७५॥</p>
</section>
<section>
<p>तैसें योगियाचें दर्शन । भाग्येंवीण नव्हे जाण 
।</p>
<p>ज्याने देखिले त्याचे चरण । करी मोचन भवरोगा ॥७६॥</p>
</section>
<section>
<p>न घडे दर्शन स्पर्शन । तरी करावें त्याचें नामस्मरण 
।</p>
<p>इतुकेनि भवमूळ जाण । करी छेदन तें नाम ॥७७॥</p>
</section>
<section>
<p>सांडूनि भगवंताचें कीर्तन । केल्या भक्ताचें नामस्मरण 
।</p>
<p>केवीं तुटेल भवबंधन । ऐसें न म्हणा सर्वथा ॥७८॥</p>
</section>
<section>
<p>देवासी पूर्वी नामचि नाहीं । त्यासी भक्तीं प्रतिष्ठूनि 
पाहीं ।</p>
<p>नामरूपादि सर्वही । नानाविलासही अर्पिले ॥७९॥</p>
</section>
<section>
<p>ऐसा भक्तीं देव थोर केला । आणूनि वैकुंठीं बैसविला 
।</p>
<p>भक्त‌उकपकारें दाटला । मग त्याच्या बोलामाजीं वर्ते 
॥४८०॥</p>
</section>
<section>
<p>देवो भक्तवचनेंकरी । झाला नर ना केसरी ।</p>
<p>प्रगटला खांबामाझारीं । शब्द करी भक्ताचा ॥८१॥</p>
</section>
<section>
<p>आतांही प्रत्यक्ष प्रमाण । दासांचेनि वचनें जाण 
।</p>
<p>पाषाणप्रतिमे देवो आपण । आनंदघन प्रगटे पैं ॥८२॥</p>
</section>
<section>
<p>भक्तभावें आभारला । देवो उपकारें दाटला ।</p>
<p>यालागीं नुलंघवे बोला । पांगें पांगला भक्तांच्या 
॥८३॥</p>
</section>
<section>
<p>एवं जेथ भक्तांचें नाम घेणें । तेथ अवश्य देवें धांवणें 
।</p>
<p>भक्त‌उेपकारा उत्तीर्ण होणें । वेगें पावणें यालागीं 
॥८४॥</p>
</section>
<section>
<p>यालागीं भक्ताचें नाम घेतां । तुटती भवबंधनव्यथा 
।</p>
<p>ऐसें सांगतां अवधूता । प्रेम सर्वथा न संडे ॥८५॥</p>
</section>
<section>
<p>आतां अग्नि गुरु जो करणें । त्याचीं सांगेन लक्षणें 
।</p>
<p>काना मना एक करणें । सावधपणें परियेसीं ॥८६॥</p>
</section>
<blockquote>
<section>
<p><br/></p>

<p>तेजस्वी तपसा दीप्तो दुर्धर्षोदरभाजनः । </p>
<p>सर्वभक्ष्योऽपि युक्तात्मा नादत्ते मलमग्निवत्‌ 
॥ ४५ ॥</p>
<p><br/></p>
</section>
</blockquote>
<section>

<p>अग्नि निजतेजें देदीप्यमान । साक्षात हातीं न धरवे 
जाण ।</p>
<p>उदरमात्रीं सांठवण । सर्व भक्षण निजतेजें ॥८७॥</p>
</section>
<section>
<p>तैसाचि योगियाही जाण । भगवद्‌भावें देदीप्यमान 
।</p>
<p>त्यासी धरावया आंगवण । नव्हे जाण सुरनरां ॥८८॥</p>
</section>
<section>
<p>हातीं न धरवे खदिरांगारु । तैसा योगिया अतिदुर्धरु 
।</p>
<p>तयासी न शके आवरूं । मायाव्यवहारु गुणेंसीं ॥८९॥</p>
</section>
<section>
<p>अग्नीसी जेवीं मुखचि पात्र । तैसें योगियासी उदर 
मात्र ।</p>
<p>ठेवा ठेवणें विचित्र । नाहीं पात्र गांठीसी ॥४९०॥</p>
</section>
<section>
<p>अग्नीनें जें जें सेवणें । तें जाळूनि आपुल्या‌ऐसें 
करणें ।</p>
<p>यापरी सर्व भक्षणें । नाहीं स्पर्शणें मळासी ॥९१॥</p>
</section>
<section>
<p>चंदन सुवासे दुर्गंध धुरे । निंब कडू ऊंस गोडिरे 
।</p>
<p>तें जाळूनि आकारविकारें । कीजे वैश्वानरें आपणा‌ऐसीं 
॥९२॥</p>
</section>
<section>
<p>तैसा योगी जें अंगीकारी । तें आत्मदृष्टीं निर्धारी 
।</p>
<p>दोष दवडूनियां दूरी । मग स्वीकारी निजबोधें ॥९३॥</p>
</section>
<section>
<p>भोग्य जें भोगूं जाये । तेथ आत्मप्रतीति पाहे ।</p>
<p>भोक्ता तद्रूपचि होये । हा भोगु पाहे योगिया ॥९४॥</p>
</section>
<section>
<p>अग्नींत पडिलें जें समळ । तें अग्निमुखें होय निर्मळ 
।</p>
<p>योगिया जें सेवी अळुमाळ । परम मंगळ तें होय ॥९५॥</p>
</section>
<section>
<p>अग्निमुखीं यागु घडे । तेणें अदृष्टें स्वर्ग जोडे 
।</p>
<p>योगियाचे मुखीं जें पडे । तेणें जोडे निजपद ॥९६॥</p>
</section>
<section>
<p>आणिक अग्नीचें चिन्ह । ऐक राया सावधान ।</p>
<p>तेंचि साधकासी साधन । सिद्ध लक्षण सिद्धाचें ॥९७॥
</p>
</section>
<blockquote>
<section>
<p><br/></p>

<p>क्वचिच्छन्नः क्वचित्स्पष्ट उपास्यः श्रेय इच्छताम्‌ 
। </p>
<p>भुङ्क्ते सर्वत्र दातृणां दहन्प्रागुत्तराशुभम्‌ 
॥ ४६ ॥</p>
<p><br/></p>
</section>
</blockquote>
<section>

<p>भीतरीं तेजस्वी वरी झांकिला । होमकुंडीं अग्नि 
पुरिला ।</p>
<p>कां यज्ञशाळे प्रज्वळला । याज्ञिकीं केला महायागु 
॥९८॥</p>
</section>
<section>
<p>जो जो उपासका भावो जीवीं । त्या त्या श्रेयातें उपजवीं 
।</p>
<p>पूर्वोत्तर अशुचित्वें आघवीं । जाळूनि हवी सेवितु 
॥९९॥</p>
</section>
<section>
<p>तैशीचि योगियाची लीळा । भाविकां प्रकट दिसे डोळां 
।</p>
<p>एकां गुप्तचि हो‌ऊनि ठेला । न दिसे पाहिला सर्वथा 
॥५००॥</p>
</section>
<section>
<p>ऐशियाच्याही ठायीं । भावबळ भाविक पाहीं ।</p>
<p>अर्पिती जें जें कांहीं । तेणें मोक्ष पाहीं मुमुक्षां 
॥१॥</p>
</section>
<section>
<p>तें पडतांचि योगियांच्या मुखीं । संचित क्रियमाणें 
असकीं ।</p>
<p>जाळोनियां एका‌एकीं । करी सुखी निजपदीं ॥२॥</p>
</section>
<section>
<p>आणीकही अग्नीचें लक्षण । राया तुज मी सांगेन जाण 
।</p>
<p>जेणें सगुण आणि निर्गुण । दिसे समान समसाम्यें ॥३॥
</p>
</section>
<blockquote>
<section>
<p><br/></p>

<p>स्वमायया सृष्टमिदं सदसल्लक्षणं विभुः । </p>
<p>प्रविष्ट ईयते तत्तत्‌ स्वरूपोऽग्निरिवैधसि ॥ 
४७ ॥</p>
<p><br/></p>
</section>
</blockquote>
<section>

<p>अग्नि सहजें निराकार । त्यासी काष्ठानुरूपें आकार 
।</p>
<p>दीर्घ चक्र वर्तुल थोर । नानाकार भासतु ॥४॥</p>
</section>
<section>
<p>तैसीचि भगवंताची भगवद्ग।ती । स्वमायाकल्पित कल्पनाकृती 
।</p>
<p>तेथ प्रवेशला सहज स्थितीं । बहुधा व्यक्ती तो भासे 
॥५॥</p>
</section>
<section>
<p>जैसें गंगेचें एक जळ । भासे भंवरे लहरी कल्लोळ ।</p>
<p>तैसा जगदाकारें अखिल । भासे सकळ जगदात्मा ॥६॥</p>
</section>
<section>
<p>कां छायामंडपींच्या चित्रासी । दीप प्रभा भासे 
जैसी ।</p>
<p>राम रावण या नांवेंसी । दावी जगासी नटनाट्य ॥७॥</p>
</section>
<section>
<p>तैशा नानाविधा व्यक्ती । नाना मतें नानाकृती ।</p>
<p>तेथ प्रवेशोनि श्रीपती । सहजस्थितीं नाचवी ॥८॥</p>
</section>
<section>
<p>तैशी योगियाची स्थिती । पाहता नानाकार व्यक्ती 
।</p>
<p>आपणियातें देखे समवृत्ती । भेदभ्रांति त्या नाहीं 
॥९॥</p>
</section>
<section>
<p>तेथ जें जें कांहीं पाहे । तें तें आपणचि आहे ।</p>
<p>या उपपत्ती उभवूनि बाहे । सांगताहे अवधूतु ॥५१०॥</p>
</section>
<section>
<p>या देहासी जन्म नाशु । आत्मा नित्य अविनाशु ।</p>
<p>हा दृढ केला विश्वासु । गुरु हिमांशु करूनि ॥११॥
</p>
</section>
<blockquote>
<section>
<p><br/></p>

<p>विसर्गाद्याः श्मशानान्ता भावा देहस्य नात्मनः 
। </p>
<p>कलानामिव चन्द्रस्य कालेनाव्यक्तवर्त्मना ॥ ४८ 
॥</p>
<p><br/></p>
</section>
</blockquote>
<section>

<p>शुक्लकृष्णपक्षपाडी । चंद्रकळांची वाढीमोडी ।
</p>
<p>ते निजचंद्रीं नाहीं वोढी । तैशी रोकडी योगियां 
॥१२॥</p>
</section>
<section>
<p>जन्मनाशादि षड्‌विकार । हे देहासीच साचार ।</p>
<p>आत्मा अविनाशी निर्विकार । अनंत अपार स्वरूपत्वें 
॥१३॥</p>
</section>
<section>
<p>घटु स्वभावें नाशवंतु असे । त्यामाजीं चंद्रमा 
बिंबलासे ।</p>
<p>नश्वरीं अनश्वर दिसे । विकारदोषें लिंपेना ॥१४॥</p>
</section>
<section>
<p>घटासवें चंद्रासी उत्पत्ती । नाहीं नाशासवें नाशप्राप्ती 
।</p>
<p>चंद्रमा आपुले सहजस्थितीं । नाश‌उ त्पत्तिरहितु 
॥१५॥</p>
</section>
<section>
<p>तैसा योगिया निजरूपपणें । देहासवें नाहीं होणें 
।</p>
<p>देह निमाल्या नाहीं निमणें । अखंडपणें परिपूर्ण 
॥१६॥</p>
</section>
<section>
<p>काळाची अलक्ष्य गती । दाखवी नाश आणि उत्पत्ति ।</p>
<p>ते काळसत्ता देहाप्रती । आत्मस्थिती नातळे ॥१७॥</p>
</section>
<section>
<p>एवं काळाचें बळ गाढें । म्हणती ते देहाचिपुढें ।
</p>
<p>पाहतां आत्मस्थितीकडे । काळ बापुडें तेथ नाहीं 
॥१८॥</p>
</section>
<section>
<p>सूक्ष्म काळगती सांगतां । वेगें आठवलें अवधूता 
।</p>
<p>सिंहावलोकनें मागुता । अग्निदृष्टांता सांगतु 
॥१९॥</p>
</section>
<blockquote>
<section>
<p><br/></p>

<p>कालेन ह्योघवेगेन भूतानां प्रभवाप्ययौ । </p>
<p>नित्यावपि न दृश्येते आत्मनोऽग्नेर्यथार्चिषाम्‌ 
॥ ४९ ॥</p>
<p><br/></p>
</section>
</blockquote>
<section>

<p>काळनदीचा महावेगु । सूक्ष्मगती वाहतां वोघू ।</p>
<p>तेथ भूततरंगा जन्मभंगु । देखतांचि जगु न देखे ॥५२०॥</p>
</section>
<section>
<p>जराजर्जरित जाण । वाहतां नदीमाजीं वोसण ।</p>
<p>षड्‌विकार तेचि परिपूर्ण । भंवरे दारुण भंवताति 
॥२१॥</p>
</section>
<section>
<p>बाल्य-तारुण्यांचें खळाळ । वार्धक्याचें मंद जळ 
।</p>
<p>जन्ममरणांचे उसाळ । अतिकल्लोळ उठती ॥२२॥</p>
</section>
<section>
<p>वोघवेगाच्या कडाडी । पडत आयुष्याची दरडी ।</p>
<p>स्वर्गादि दे‌उळें मोडी । शिखरींचे पाडी सुरेंद्र 
॥२३॥</p>
</section>
<section>
<p>तळीं रिचावितां घोगें । पाताळादि विवरें वेगें 
।</p>
<p>नाशूनियां पन्नगें । अंगभंगें अडिमोडी करी ॥२४॥</p>
</section>
<section>
<p>ऐशिया जी काळवोघासीं । घडामोडी भूततरंगांसी ।</p>
<p>होतसे अहर्निशीं । तें कोणासी लक्षेना ॥२५॥</p>
</section>
<section>
<p>जैं महाप्रळयीं मेघु गडाडी । तैं पूर चढे कडाडी ।
</p>
<p>ब्रह्मादिक तरुवर उपडी । समूळ सशेंडी वाहविले ॥२६॥</p>
</section>
<section>
<p>जैं आत्यंतिक पूरु चढे । तैं वैकुंठ कैलासही बुडे 
।</p>
<p>तेथ काळा रिगू न घडे । हें अवचट घडे एकदां ॥२७॥</p>
</section>
<section>
<p>अनिवार काळनदीची गती । सूक्ष्म लक्षेना निश्चितीं 
।</p>
<p>ते सूक्ष्मगतीची स्थिती । अतिनिगुतीं परियेसीं 
॥२८॥</p>
</section>
<section>
<p>दीपू तोचि तो हा म्हणती । परी शिखा क्षणक्षणा जाती 
।</p>
<p>ते लक्षेना सूक्ष्मगती । अंतीं म्हणती विझाला ॥२९॥</p>
</section>
<section>
<p>प्रत्यक्ष प्रवाहे गंगाजळ । ते काळींचे म्हणती 
बरळ ।</p>
<p>तैशी काळगती अकळ । लोक सकळ नेणती ॥५३०॥</p>
</section>
<section>
<p>प्रत्यक्ष पाहतां देहासी । काळ वयसेतें ग्रासी 
।</p>
<p>बाल्य-कौमार-तारुण्यांसी । निकट काळासी न देखती 
॥३१॥</p>
</section>
<section>
<p>अलक्ष्य काळाची काळगती । यालागीं गुरु केला गभस्ती 
।</p>
<p>त्यापासोनि शिकलों स्थिति । तेही नृपति परियेसीं 
॥३२॥</p>
</section>
<blockquote>
<section>
<p><br/></p>

<p>गुणैर्गुणानुपादत्ते यथाकालं विमुञ्चति । </p>
<p>न तेषु युज्यते योगी गोभिर्गा इव गोपतिः ॥ ५० ॥</p>
<p><br/></p>
</section>
</blockquote>
<section>

<p>सूर्य काळें निजकिरणीं । रसेंसहित शोषी पाणी ।</p>
<p>तोचि वर्षाकाळीं वर्षोनी । निववी जनीं सहस्त्रधा 
॥३३॥</p>
</section>
<section>
<p>सर्व शोषूनि घे किरणीं । तें शोषितें लक्षण नेणे 
कोणी ।</p>
<p>देतां मेघमुखें वरुषोनी । निववी अवनी जनेंसीं ॥३४॥</p>
</section>
<section>
<p>तैसीचि योगियाची परीं । अल्प ज्याचें अंगीकारी 
।</p>
<p>त्याचे मनोरथ पूर्ण करी । सहस्र प्रकारी हितत्वें 
॥३५॥</p>
</section>
<section>
<p>ज्यांचें सेविती योगी आत्माराम । त्यांचे पुरती 
सकळ काम ।</p>
<p>अंतीं करोनियां निष्काम । विश्रामधाम आणिती ॥३६॥</p>
</section>
<section>
<p>एवं योगी आपुले योगबळें । विषयो सेविती इंद्रियमेळें 
।</p>
<p>जे देती त्यांसी यथाकाळें । कृपाबळें निवविती ॥३७॥</p>
</section>
<section>
<p>त्यांसी विषयो देतां कां घेतां । आसक्ति नाहीं सर्वथा 
।</p>
<p>रसु चोखूनि घेतां देतां । अलिप्त सविता तैसे ते ॥३८॥
</p>
</section>
<blockquote>
<section>
<p><br/></p>

<p>बुध्यते स्वे न भेदेन व्यक्तिस्थ इव तद्गतः । </p>
<p>लक्ष्यते स्थूलमतिभिरात्मा चावस्थितोऽर्कवत्‌ 
॥ ५१ ॥</p>
<p><br/></p>
</section>
</blockquote>
<section>

<p>सूर्यो थिल्लरामाजीं बिंबला । मूढ म्हणती थिल्लरीं 
बुडाला ।</p>
<p>त्याचेनि कंपें कंपु मानिला । डहुळें डहुळला म्हणती 
तो ॥३९॥</p>
</section>
<section>
<p>त्या थिल्लरातें नातळतां । गगनीं अलिप्त जेवीं 
सविता ।</p>
<p>तैसीच योगियांची योग्यता । देहातीतता देहकर्मीं 
॥५४०॥</p>
</section>
<section>
<p>त्यासी देहबुद्धीचेनि छंदें । म्हणती योगिया देहीं 
नांदे ।</p>
<p>त्या देहाचेनि नाना बाधें । स्वबुद्धिभेदें बांधिला 
म्हणती ॥४१॥</p>
</section>
<section>
<p>त्यासी देहाचें बाधितभान । हें न कळें त्याचें गुह्यज्ञान 
।</p>
<p>दोराचेनि सापें जाण । डसोनि कोण मारिला ॥४२॥</p>
</section>
<section>
<p>एवं आत्मा तो चिदाकाशीं । मिथ्या देहीं मिथ्यात्वेंसीं 
।</p>
<p>बिंबोनि दावी देहकर्मासी । नव्हे तें त्यासी बाधक 
॥४३॥</p>
</section>
<section>
<p>देखे आपणातें जळीं बिंबला । परी न म्हणे मी जळीं 
बुडाला ।</p>
<p>तैसा देहातीतु बोधु झाला । नाहीं भ्याला देहकर्मा 
॥४४॥</p>
</section>
<section>
<p>देखोनि मृगजळाचा पूरु । मूर्ख करूं धांवती तारूं 
।</p>
<p>तैसा मिथ्या हा संसारु । भयंकरु मूर्खासी ॥४५॥</p>
</section>
<section>
<p>यालागीं दारागृहपुत्रप्राप्ती । तेथ न करावी अतिप्रीती 
।</p>
<p>येचिविषयीं रायाप्रती । कथा कपोती सांगतु ॥४६॥</p>
</section>
<blockquote>
<section>
<p><br/></p>

<p>नातिस्नेहः प्रसङ्गो वा कर्तव्यः क्वापि केनचित्‌ 
। </p>
<p>कुर्वन्विन्देत सन्तापं कपोत इव दीनधीः ॥ ५२ ॥</p>
<p><br/></p>
</section>
</blockquote>
<section>

<p>संसारदुःखाचें मूळ । स्त्री‌आसक्तीच जाण केवळ ।
</p>
<p>स्त्रीलोभाचें जेथ प्रबळ बळ । दुःख सकळ त्यापासीं 
॥४७॥</p>
</section>
<section>
<p>स्त्रीपासाव झाले पुत्र । त्याचे ठायीं स्नेह विचित्र 
।</p>
<p>करितां दुःखासी पात्र । संसारी नर होताति ॥४८॥</p>
</section>
<section>
<p>आसक्ति आणि स्नेहसूत्र । या दोन्हीपासाव दुःख विचित्र 
।</p>
<p>पदोपदीं भोगिती नर । अस्वतंत्र हो‌ऊनि ॥४९॥</p>
</section>
<section>
<p>यालागीं भलतेनि भलते ठायीं । आसक्ति स्नेहो न करावा 
पाहीं ।</p>
<p>अतिस्नेहो मांडिजे जिंहीं । दुःख तिंही भोगिजे 
॥५५०॥</p>
</section>
<section>
<p>स्नेहदुःखाची वार्ता । कपोता-कपोतीची कथा । </p>
<p>तुज सांगेन नृपनाथा । स्वस्थचित्ता परियेसीं ॥५१॥
</p>
</section>
<blockquote>
<section>
<p><br/></p>

<p>कपोतः कश्चनारण्ये कृतनीडो वनस्पतौ । </p>
<p>कपोत्या भार्यया सार्धमुवास कतिचित्समाः ॥ ५३ ॥ 
</p>
<p><br/></p>
</section>
</blockquote>
<section>
<p>कपोतीचें स्नेह गोड । धरोनी स्त्रीसुखाची चाड ।
</p>
<p>वनीं वृक्ष पाहोनियां गूढ । करी नीड कपोता ॥५२॥</p>
</section>
<section>
<p>तेणें वनचरें वनस्थळीं । नीडामाजीं स्त्रीमेळीं 
।</p>
<p>वासु केला बहुकाळीं । भार्ये जवळी भूलला ॥५३॥</p>
</section>
<blockquote>
<section>
<p><br/></p>

<p>कपोतौ स्नेहगुणित हृदयौ गृहधर्मिणौ । </p>
<p>दृष्टिं दृष्ट्याङ्गमङ्गेन बुद्धिं बुद्ध्या 
बबन्धतुः ॥ ५४ ॥</p>
<p><br/></p>
</section>
</blockquote>
<section>

<p>कपोता आणि कपोती । परस्परें दोघां अतिप्रीती ।</p>
<p>स्नेहो वाढलासे चित्तीं । हृदयीं आसक्ती नीच नवी 
॥५४॥</p>
</section>
<section>
<p>हावभाव विलासस्थिती । येरेयेरांकडे पाहती ।</p>
<p>परस्परें कुरवाळिती । वोठंगिती येरयेरां ॥५५॥</p>
</section>
<section>
<p>येरयेरां वेगळें होणें । नाहीं जीवें अथवा मनें 
।</p>
<p>दोघें वर्तती एकें प्राणें । खाणें जेवणें एकत्र 
॥५६॥</p>
</section>
<blockquote>
<section>
<p><br/></p>

<p>शय्यासनाटनस्थान वार्ताक्रीडाशनादिकम्‌ । </p>
<p>मिथुनीभूय विश्रब्धौ चेरतुर्वनराजिषु ॥ ५५ ॥</p>
<p><br/></p>
</section>
</blockquote>
<section>

<p>सेवितां ज्याची अतिगोडी । तें घालिती येरयेरांच्या 
तोंडीं ।</p>
<p>जीवेंप्राणें शिणोनी जोडी । तें दे आवडीं स्त्रियेसी 
॥५७॥</p>
</section>
<section>
<p>स्त्रियेसी सांडूनि दुरी । पा‌ऊल न घाली बाहेरी 
।</p>
<p>हात धरोनि परस्परीं । आंतबाहेरी हिंडती ॥५८॥</p>
</section>
<section>
<p>सदा एकांतीं बसती । एके स्थानीं दोघें असती ।</p>
<p>दोघें क्रीडाविहार करिती । खेळ खेळती विनोदें ॥५९॥</p>
</section>
<section>
<p>एकांतीं गोड बोली । सासुसासर्यांेचा विकल्पु घाली 
।</p>
<p>दिराभावांच्या मोडी चाली । बोलाच्या भुलीं भुलवित 
॥५६०॥</p>
</section>
<section>
<p>एके आसनीं बैसती । येरयेरांतें टेंकती ।</p>
<p>एके शय्ये निद्रा करिती । अहोरातीं एकत्र ॥६१॥</p>
</section>
<section>
<p>मैथुनसुखाचेनि वैभवें । विश्वासोनि जीवेंभावें 
।</p>
<p>हिताहित कांही नाठवे । गृहिणीगौरवें नाचतु ॥६२॥</p>
</section>
<section>
<p>खेंडकुलिया आराम । त्यामाजीं दोघां समागम ।</p>
<p>नाममात्रें गृहाश्रम । विषयसंभ्रम वनराजीं ॥६३॥
</p>
</section>
<blockquote>
<section>
<p><br/></p>

<p>यं यं वाञ्छति सा राजन्‌ तर्पयन्त्यनुकम्पिता । 
</p>
<p>तं तं समनयत्कामं कृच्छ्रेणाप्यजितेन्द्रियः 
॥ ५६ ॥</p>
<p><br/></p>
</section>
</blockquote>
<section>

<p>जीवितापरीस समर्थ । जे जे मागे ते ते अर्थ ।</p>
<p>जीवेंप्राणें शिणोनि देत । काममोहित हो‌ऊनि ॥६४॥</p>
</section>
<section>
<p>जाणोनि जीवींचे खुणे । न मागतां अर्थ देणें ।</p>
<p>त्याहीवरी जरी त्या मागणें । तरी विकूनि देणें आपणियातें 
॥६५॥</p>
</section>
<section>
<p>धर्माची वेळ नाठवणें । दीनावरी दया नेणे ।</p>
<p>कृपा स्त्रियेवरी करणें । जीवेंप्राणें सर्वस्वें 
॥६६॥</p>
</section>
<section>
<p>बैसली साकरेवरी माशी । मारितांही नुडे जैशी ।</p>
<p>तैसा भोगितां विषयांसी । जरामरणासी नाठवी ॥६७॥</p>
</section>
<section>
<p>जैशी पूर्वजांची भाक । पाळिती सत्यवादी लोक ।</p>
<p>तैसा स्त्रियेचेंचि सुख । पाळी देख सर्वस्वें ॥६८॥</p>
</section>
<section>
<p>जैसी आत्म‌उिपासकासी । एकात्मता होये त्यासी ।</p>
<p>तैसें स्त्रीवांचोनि दृष्टींसी । जगीं आणिकासी 
न देखे ॥६९॥</p>
</section>
<blockquote>
<section>
<p><br/></p>

<p>कपोती प्रथमं गर्भं गृह्णन्ती काल आगते । </p>
<p>अण्डानि सुषुवे नीडे स्वपत्युः सन्निधौ सती ॥ ५७ 
॥</p>
<p><br/></p>
</section>
</blockquote>
<section>

<p>आधींचि प्रिया पढियंती । तेही झाली गर्भवती ।</p>
<p>जैशी लोभियाचे हातीं । सांपडे अवचितीं धनलोहे ॥५७०॥</p>
</section>
<section>
<p>तैसें तिच्या गर्भाचें कोड । अधिकाधिक वाढवी गोड 
।</p>
<p>जैसें मदिरा पि‌ऊनि माकड । नाचे तडतड डुल्लतु ॥७१॥</p>
</section>
<section>
<p>तैसे गर्भाचे सोहळे । सर्वस्वें पुरवी डोहळे ।</p>
<p>तिचे लीळेमाजी खेळे । प्राप्तकाळें प्रसूती ॥७२॥</p>
</section>
<section>
<p>स्वनीडा-आंतौती । जाहली अंडांतें प्रसवती ।</p>
<p>प्रसूतिवाधावा सांगति । ऐकोनि पति उल्हासे ॥७३॥
</p>
</section>
<blockquote>
<section>
<p><br/></p>

<p>तेषु काले व्यजायन्त रचितावयवा हरेः । </p>
<p>शक्तिभिर्दुर्विभाव्याभिः कोमलाङ्गतनूरुहाः 
॥ ५८ ॥</p>
<p><br/></p>
</section>
</blockquote>
<section>

<p>अघटित घटी हरीची माया । अलक्ष लक्षेना ब्रह्मया 
।</p>
<p>अवेव अंडामाजीं तया । देवमाया रचियेले ॥७४॥</p>
</section>
<section>
<p>रसें भरलीं होतीं अंडें । त्यांमाजीं नख पक्ष चांचुवडें 
।</p>
<p>उघडिलीं डोळ्यांचीं कवाडें । करी कोडें हरिमाया 
॥७५॥</p>
</section>
<section>
<p>अंडे उलोनि आपण । कोंवळी पिलीं निघालीं जाण ।</p>
<p>पितरें दृष्टीं देखोन । जीवेंप्राणें भुललीं ॥७६॥
</p>
</section>
<blockquote>
<section>
<p><br/></p>

<p>प्रजाः पुपुषतुः प्रीतौ दम्पती पुत्रवत्सलौ । </p>
<p>श्रृण्वन्तौ कूजितं तासां निर्वृतौ कलभाषितैः 
॥ ५९ ॥</p>
<p><br/></p>
</section>
</blockquote>
<section>

<p>अत्यंत कोंवळीं बाळें । दोघें जणें पुत्रवत्सलें 
।</p>
<p>शांतविती मंजुळें । अतिस्नेहाळें प्रजांसी ॥७७॥</p>
</section>
<section>
<p>जे समयीं जैसें लक्षण । तैसें प्रजांचें पोषण ।</p>
<p>अंगें करिताति आपण । दोघें जण मिळोनि ॥७८॥</p>
</section>
<section>
<p>गोड गोजिरे बोल । ऐकोनि दोघां येती डोल ।</p>
<p>धांवोनियां वेळोवेळ । निंबलोण उतरिती ॥७९॥</p>
</section>
<blockquote>
<section>
<p><br/></p>
<p>तासां पतत्रैः सुस्पर्शैः कूजितैर्मुग्धचेष्टितैः । </p>
<p>प्रत्युद्गरमैरदीनानां पितरौ मुदमापतुः ॥ ६० ॥ </p>
<p><br/></p>
</section>
</blockquote>
<section>
<p>त्यांचेनि आलिंगनचुंबनें । मृदु मंजुळ कलभाषणें 
।</p>
<p>दों पक्षांचेनि स्पर्शनें । दोघे जणें निवताति 
॥५८०॥</p>
</section>
<section>
<p>माता पिता दोघें बैसति । सन्मुख अपत्यें धांवती 
।</p>
<p>लोल वक्र विलोकिती । वेगें दाविती येरयेरां ॥८१॥</p>
</section>
<section>
<p>मग देवोनियां खेवे । दूरी जाती मुग्धभावें ।</p>
<p>तेथूनि घे‌ऊनियां धांवे । वेगें यावें तयांपासीं 
॥८२॥</p>
</section>
<section>
<p>मायबापांच्या पाखोव्यापासीं । हीनदीनता नाहीं 
बाळांसी ।</p>
<p>जे जन्मोनि त्यांचे कुशीं । त्या दोघांसी सभाग्यता 
॥८३॥</p>
</section>
<section>
<p>लाडिकीं लळेवाडें बाळें । लाडें कोडें पुरविती 
लळे ।</p>
<p>देखोनि निवती दिठी डोळे । स्नेह आगळें येरयेरां 
॥८४॥</p>
</section>
<section>
<p>ऐसी खेळतां देखोनि बाळें । दोघें धांवती एक वेळे 
।</p>
<p>उचलूनियां स्नेहबळें । मुख कोवळें चुंबिती ॥८५॥
</p>
</section>
<blockquote>
<section>
<p><br/></p>

<p>स्नेहानुबद्धहृदयावन्योन्यं विष्णुमायया । </p>
<p>विमोहितौ दीनधियौ शिशून्‌ पुपुषतुः प्रजाः ॥ ६१ 
॥</p>
<p><br/></p>
</section>
</blockquote>
<section>

<p>अजाची जे अजा माया । त्या कैसी भुलवी गा राया ।</p>
<p>अन्योन्यस्नेह बांधोनि हृदया । पिलीं पोसावया उद्यत 
॥८६॥</p>
</section>
<section>
<p>स्त्रीपुत्रांचा मोह गहन । त्यांचें करावया पोषण 
।</p>
<p>चिंतातुर अतिदीन । करी भ्रमण अन्नार्थ ॥८७॥</p>
</section>
<blockquote>
<section>
<p><br/></p>

<p>एकदा जग्मतुस्तासामन्नार्थं तौ कुटुम्बिनौ । </p>
<p>परितः कानने तस्मिन्नर्थिनौ चेरतुश्चिरम्‌ ॥ ६२ 
॥</p>
<p><br/></p>
</section>
</blockquote>
<section>

<p>एवं टणकीं जालीं बाळें । कुटुंब थोर थोरावलें ।</p>
<p>अन्न बहुसाल पाहिजे झालें । दोघे विव्हळें गृहधर्मे 
॥८८॥</p>
</section>
<section>
<p>यापरी कुटुंबवत्सलें । पुत्रस्नेहें स्नेहाळें 
।</p>
<p>दोघें जणें एके वेळे । अन्न बहुकाळें अर्थिती ॥८९॥</p>
</section>
<section>
<p>सहसा मिळेना अन्न । यालागीं हिंडती वनोपवन ।</p>
<p>बहुसाल श्रमतांही जाण । पूर्ण पोषण मिळेना ॥५९०॥</p>
</section>
<section>
<p>बहुसाल मेळवूनि चारा । दोघे जणें जा‌ऊं घरा ।</p>
<p>मग आपुल्या लेंकुरां । नाना उपचारां प्रतिपाळूं 
॥९१॥</p>
</section>
<section>
<p>ऐस‌ऐ‌आशिया वासना । मेळवावया अन्ना ।</p>
<p>दोघेंजणें नाना स्थानां । वना उपवना हिंडती ॥९२॥
</p>
</section>
<blockquote>
<section>
<p><br/></p>

<p>दृष्ट्वा तान्लुब्धकः कश्चिद्यदृच्छातो वनेचरः 
। </p>
<p>जगृहे जालमातत्य चरतः स्वालयान्तिके ॥ ६३ ॥</p>
<p><br/></p>
</section>
</blockquote>
<section>

<p>माता पिता गेलीं दुरी । उडतीं पिलें नीडाभीतरीं 
।</p>
<p>क्षुधेनें पीडिलीं भारी । निघालीं बाहेरी अदृष्टें 
॥९३॥</p>
</section>
<section>
<p>ते वनीं कोणी एक लुब्धक । पक्षिबंधनीं अतिसाधक ।
</p>
<p>तेणें ते कपोतबाळक । अदृष्टें देख देखिले ॥९४॥</p>
</section>
<section>
<p>तेणें पसरोनियां काळजाळें । पाशीं बांधिलीं तीं 
बाळें ।</p>
<p>कपोत-कपोतींचे वेळे । राखत केवळें राहिला ॥९५॥</p>
</section>
<blockquote>
<section>
<p><br/></p>

<p>कपोतश्च कपोती च प्रजापोषे सदोत्सुकौ । </p>
<p>गतौ पोषणमादाय स्वनीडमुपजग्मतुः ॥ ६४ ॥</p>
<p><br/></p>
</section>
</blockquote>
<section>

<p>बाळकांच्या अतिप्रीतीं । कपोता आणि कपोती ।</p>
<p>चारा घे‌ऊनि येती । नीडाप्रति लवलाहें ॥९६॥</p>
</section>
<section>
<p>स्त्रीसुखाची आसक्ती । तेचि वाढत्या दुःखाची सूती 
।</p>
<p>स्त्रीसंगें दुःखप्राप्ती । सांगों किती अनिवार 
॥९७॥</p>
</section>
<section>
<p>पुरुषासी द्यावया दुःख । स्त्रीसंगूचि आवश्यक ।
</p>
<p>पुत्रपौत्रद्वारा देख । नानादुःख भोगवी ॥९८॥</p>
</section>
<blockquote>
<section>
<p><br/></p>

<p>कपोती स्वात्मजान्वीक्ष्य बालकान्‌ जालसंवृतान्‌ 
। </p>
<p>तानभ्यधावत्क्रोशन्ती क्रोशतो भृशदुःखिता ॥ ६५ 
॥</p>
<p><br/></p>
</section>
</blockquote>
<section>

<p>तंव काळजाळीं एके वेळें । कपोती बांधली देखे बाळें 
।</p>
<p>तोंड घे‌ऊनि पिटी कपाळें । आक्रोशें लोळें दुःखित 
॥९९॥</p>
</section>
<section>
<p>बाळें चरफडितां देखे जाळीं । आक्रंदोनि दे आरोळी 
।</p>
<p>बाळांसन्मुख धांवे वेळोवेळीं । दुखें तळमळी दुःखित 
॥६००॥</p>
</section>
<blockquote>
<section>
<p><br/></p>

<p>सासकृत्स्नेहगुणिता दीनचित्ताजमायया । </p>
<p>स्वयं चाबध्यत शिचा बद्धान्पश्यन्त्यपस्मृतिः 
॥ ६६ ॥</p>
<p><br/></p>
</section>
</blockquote>
<section>

<p>दुःख द्यावया भ्रतारासी । आक्रंदें कपोती चालिली 
कैसी ।</p>
<p>शतगुणें स्नेहो वाढला तिसी । मृतपुत्रांसी देखोनि 
॥१॥</p>
</section>
<section>
<p>पुत्रस्नेहें केलें वेडें । गुण आठ‌आतठवूनि रडे 
।</p>
<p>हिताहित न देखे पुढें । बळेंचि पडे जाळांतु ॥२॥</p>
</section>
<section>
<p>मायामोहें भुलली कैशी । जेथ बांधलें देखे पुत्रासी 
।</p>
<p>ते जाळीं घाली आपणासी । मोहें पिशी ते केली ॥३॥</p>
</section>
<blockquote>
<section>
<p><br/></p>

<p>कपोतः स्वात्मजान्बद्धानात्मनोऽप्यधिकान्प्रियान्‌ 
। </p>
<p>भार्यां चात्मसमां दीनो विललापातिदुःखितः ॥ ६७ 
॥</p>
<p><br/></p>
</section>
</blockquote>
<section>

<p>अंतरला स्त्रीबाळकीं । कपोता तो एका‌एकीं ।</p>
<p>रुदन करी अधोमुखीं । अतिदुःखीं विलपतु ॥४॥</p>
</section>
<section>
<p>जीवाहोनि प्रिय अधिक । ते निर्जीव देखिले बाळक ।
</p>
<p>अनुकूल अनुरूपक । भार्या देख अंतरली ॥५॥</p>
</section>
<blockquote>
<section>
<p><br/></p>

<p>अहो मे पश्यतापायमल्पपुण्यस्य दुर्मतेः । </p>
<p>अतृप्तस्याकृतार्थस्य गृहस्त्रैवर्गिको हतः ॥ 
६८ ॥</p>
<p><br/></p>
</section>
</blockquote>
<section>

<p>धर्म अर्थ आणि काम । या तिहींचा आश्रयो गृहाश्रम 
।</p>
<p>तो भंगला मी अनाश्रम । अतृप्त काम सांडूनि ॥६॥</p>
</section>
<section>
<p>पूर्वपापाचा आवर्तु । मज सांडूनि अकृतार्थु ।</p>
<p>माझा कामु नव्हतां तृप्तु । धर्मकामार्थु भंगला 
॥७॥</p>
</section>
<section>
<p>गृहीं त्रैवर्गुचि भंगला । चौथा पुरुषार्थ असे 
उरला ।</p>
<p>तो साधूनि घे‌ऊं वहिला । आश्रमु भंगल्या क्षिती 
काय ॥८॥</p>
</section>
<section>
<p>ऐसें म्हणसी जरी निगुतीं । ये अर्थीं मी दुर्मती 
।</p>
<p>विषयवासना नोसंडिती । कैसेनि मुक्ति साधेल ॥९॥</p>
</section>
<section>
<p>म्यां पूर्वी अल्प पुण्य होतें केलें । यालागीं 
अंतरायीं घर घेतलें ।</p>
<p>माझें परलोकसाधन ठेलें । विधुर केलें मजलागीं ॥६१०॥</p>
</section>
<section>
<p>हो कां गृहीं असतां गृहस्थां । काय परलोक साधे समस्तां 
।</p>
<p>इतरांची असो कथा । मज साधनता तंव होती ॥११॥</p>
</section>
<blockquote>
<section>
<p><br/></p>

<p>अनुरूपानुकूला च यस्य मे पतिदेवता । </p>
<p>शून्ये गृहे मां सन्त्यज्य पुत्रैः स्वर्याति साधुभिः 
॥ ६९ ॥</p>
<p><br/></p>
</section>
</blockquote>
<section>

<p>स्त्रीपुरुषांची चित्तवृत्ती । अनुकूल वर्ते धर्मप्रवृत्तीं 
। </p>
<p>तरीच परलोक साधिती । इतरां प्राप्ती ते नाहीं ॥१२॥</p>
</section>
<section>
<p>एकांच्या भार्या त्या तोंडाळा । एकांच्या त्या 
बहु वोढाळा ।</p>
<p>एकांच्या त्या अतिचांडाळा । एकी दुःशीला दुर्भगा 
॥१३॥</p>
</section>
<section>
<p>एकीचा तो क्रोध गाढा । एकी अत्यंत खादाडा ।</p>
<p>एकी सोलिती दांत दाढा । आरिसा पुढां मांडूनि ॥१४॥</p>
</section>
<section>
<p>एकीं वोंगळा आळसिणी । एकी त्या महाडाकिनी ।</p>
<p>एकी सुकुमार विलासिनी । बरवेपणीं गर्वित ॥१५॥</p>
</section>
<section>
<p>तैशी नव्हे माझी पत्नी । सदा अनुकूळ मजलागुनी ।</p>
<p>मजसी वर्ते अनुरूपपणीं । धर्मपत्नी धार्मिक ॥१६॥</p>
</section>
<section>
<p>मी जेव्हां धर्मीं तत्पर । तेव्हां धर्मासी ते अतिसादर 
।</p>
<p>मज कामीं जेव्हां आदर । तेव्हां कामचतुर कामिनी 
॥१७॥</p>
</section>
<section>
<p>मजवांचोनि तत्त्वतां । न भजे आणिकां देवां देवतां 
।</p>
<p>मज सांडूनि न वचे तीर्था । माझें वचन सर्वथा नुल्लंघी 
॥१८॥</p>
</section>
<section>
<p>एवं रूपगुणकुलशील । मजसी सदा अनुकूल ।</p>
<p>पतिव्रता जे केवळ । पत्नी निर्मळ पैं माझी ॥१९॥</p>
</section>
<section>
<p>मज सांडूनि शून्यगृहीं । पुत्रेंसहित साध्वी पाहीं 
।</p>
<p>जातसे स्वर्गाच्या ठायीं । मज अपायीं घालूनि ॥६२०॥
</p>
</section>
<blockquote>
<section>
<p><br/></p>

<p>सोऽहं शून्ये गृहे दीनो मृतदारो मृतप्रजः । </p>
<p>जिजीविषे किमर्थं वा विधुरो दुःखजीवितः ॥ ७० ॥</p>
<p><br/></p>
</section>
</blockquote>
<section>

<p>नाशिली स्त्री नाशिल्या प्रजा । येथ म्यां रहावें 
कवण्या काजा ।</p>
<p>दुःखें प्राण जा‌ईल माझा । लोकलाजा निंदित ॥२१॥</p>
</section>
<section>
<p>एवढें अंगीं वाजलें दुःख । काय लौकिकीं दाखवूं मुख 
।</p>
<p>भंगलें संसाराचें सुख । जितां मूर्ख म्हणतील ॥२२॥</p>
</section>
<section>
<p>जळो विधुराचें जिणें । सदा निंद्य लाजिरवाणें ।
</p>
<p>न ये श्राद्धींचें आवतणें । सदा वसणें एकाकी ॥२३॥</p>
</section>
<section>
<p>ऐसेनीं वसतां ये लोकीं । शून्य गृहीं एकाकी ।</p>
<p>धडगोड न मिळे मुखीं । परम दुःखी मी हो‌ईन ॥२४॥</p>
</section>
<blockquote>
<section>
<p><br/></p>

<p>तांस्तथैवावृतान्शिग्भिर्मृत्युग्रस्तान्विचेष्टतः 
। </p>
<p>स्वयं च कृपणः शिक्षु पश्यन्नप्यबुधोऽपतत्‌ ॥ ७१ 
॥</p>
<p><br/></p>
</section>
</blockquote>
<section>

<p>ऐसें बोलोनि केलें काये । मृतस्त्रीपुत्रांकडे 
पाहे ।</p>
<p>काळपाशीं बांधिली आहे । चेष्टा राहे निःषेष ॥२५॥</p>
</section>
<section>
<p>ऐसें देखतांही अबुद्धी । विवेकें न धरीचि बुद्धी 
।</p>
<p>आपण जा‌ऊनि त्रिशुद्धी । जाळामधीं पडियेला ॥२६॥</p>
</section>
<section>
<p>मेल्या मागें मरणें । देखों हेंचि सर्वांसी करणें 
।</p>
<p>परी जन्ममृत्यु निवारणें । हा स्वार्थु कवणें न 
धरिजे ॥२७॥</p>
</section>
<section>
<p>पहा पां स्त्रीपुत्राकरणें । आपुलाही जीवु देणें 
।</p>
<p>परी भगवत्पदवी साधणें । हें न मने मनें सर्वथा ॥२८॥
</p>
</section>
<blockquote>
<section>
<p><br/></p>

<p>तं लब्ध्वा लुब्धकः क्रूरः कपोतं गृहमेधिनम्‌ । 
</p>
<p>कपोतकान्कपोतीं च सिद्धार्थः प्रययौ गृहम्‌ ॥ ७२ 
॥</p>
<p><br/></p>
</section>
</blockquote>
<section>

<p>जाळीं पडला कपोता दुर्बुद्धी । झाली लुब्धकाची 
कार्यसिद्धी ।</p>
<p>सहकुटुंब घे‌ऊनि खांदीं । निघे पारधी निजस्थाना 
॥२९॥</p>
</section>
<section>
<p>ऐसा जो कोणी गृहमेधी । त्यासी सर्वथा काळु साधी ।
</p>
<p>जैशी कपोत्याची बुद्धी । तैसी बुद्धी गृहमेध्या 
॥६३०॥</p>
</section>
<section>
<p>बाळकांच्या काकुळतीं । मरण पावली कपोती ।</p>
<p>ऐसें देखत देखतां दुर्मती । तेथ निश्चितीं उडी घाली 
॥३१॥</p>
</section>
<section>
<p>यापरी तो कपोता । कुटुंबाची मेधा वाहतां ।</p>
<p>मरण पावला सर्वथा । विवेकु चित्ता न धरीचि ॥३२॥</p>
</section>
<blockquote>
<section>
<p><br/></p>

<p>एवं कुटुम्ब्यशान्तात्मा द्वन्द्वारामः पतत्त्रिवत्‌ 
। </p>
<p>पुष्णन्कुटुम्बं कृपणः सानुबन्धोऽवसीदति ॥ ७३ 
॥</p>
<p><br/></p>
</section>
</blockquote>
<section>

<p>ऐसा कुटुंबी गृहस्थु । कुटुंबपोषणीं आसक्तु ।</p>
<p>विषयवासना अशांतु । पावे घातु सकुटुंब ॥३३॥</p>
</section>
<section>
<p>गृहासक्ती गृहाश्रमु । तो केवळ द्वंद्वाचा आरामु 
।</p>
<p>कपोत्या ऐसा पडे भ्रमु । वृथा जन्मु दवडावा ॥३४॥
</p>
</section>
<blockquote>
<section>
<p><br/></p>

<p>यः प्राप्य मानुषं लोकं मुक्तिद्वारमपावृतम्‌ 
। </p>
<p>गृहेषु खगवत्सक्तस्तमारूढच्युतं विदुः ॥ ७४ ॥</p>
</section>
<section>
<p>इति श्रीमद्‌भागवते महापुराणे पारमहंस्यां एकादशस्कन्धे 
सप्तमोऽध्यायः ॥ ७ ॥</p>
<p><br/></p>
</section>
</blockquote>
<section>

<p>येवोनियां कर्मभूमीसी । जो पावला उत्तम देहासी 
।</p>
<p>त्याहीमाजीं उत्तमता कैशी । अग्रवर्णासी पैं जन्म 
॥३५॥</p>
</section>
<section>
<p>आलिया मनुष्यदेहासी । मुक्तीचा दारवंटा मुक्त त्यासी 
।</p>
<p>लव निमिष येकु दिशीं । यावज्जन्मेंसीं मोकळा ॥३६॥</p>
</section>
<section>
<p>इतरां वर्णांची हे गती । मा ब्राह्मण तरी पुण्यमूर्ती 
।</p>
<p>ते सदा मुक्तचि असती । वृथा आसक्तीं गुंतले ॥३७॥</p>
</section>
<section>
<p>विद्वांस आणि वैराग्य । तें ब्रह्मादिकां न लभे 
भाग्य ।</p>
<p>वृथा आसक्तीं केले अभाग्य । शिश्नोदरा साङ्ग वेंचले 
॥३८॥</p>
</section>
<section>
<p>मनुष्यदेहीं गृहासक्तु । तो बोलिजे ’आरूढच्युतु’।
</p>
<p>कपोत्याचे परी दुःखितु । सिद्ध स्वार्थु नाशिला 
॥३९॥</p>
</section>
<section>
<p>विषयीं सर्वथा नाहीं तृप्ति । ऐसें श्रुतिपुराणें 
बोलती ।</p>
<p>करितां विषयाची आसक्ती । थित्या मुकती नरदेहा ॥६४०॥</p>
</section>
<section>
<p>नवल नरदेहाची ख्याती । रामनामाच्या आवृत्तीं ।</p>
<p>चारी मुक्ती दासी होती । तो देहो वेंचिती विषयासी 
॥४१॥</p>
</section>
<section>
<p>विषयसुखाचिये आसक्ती । कोणा नाहीं झाली तृप्ती 
।</p>
<p>मृगजळाचिये प्राप्ती । केवीं निवती तृषार्त ॥४२॥</p>
</section>
<section>
<p>यालागीं जाणतेनि मनुष्यें । नरदेहींचेनि आयुष्यें 
।</p>
<p>विषयांचेनि सायासें । व्यर्थ कां पिसे कष्टती ॥४३॥</p>
</section>
<section>
<p>नरदेहा‌ऐसें निधान । अनायासें लाधलें जाण ।</p>
<p>सांडीं सांडीं अभिमान । तेणें समाधान पावसी ॥४४॥</p>
</section>
<section>
<p>पुढती नरदेहाची प्राप्ती । हो‌ईल येथ नाहीं युक्ति 
।</p>
<p>यालागीं सांडूनि विषयासक्ती । भावें श्रीपति भजावा 
॥४५॥</p>
</section>
<section>
<p>कलियुगीं सुगम साधन । न लगे योग याग त्याग दान ।</p>
<p>करितां निर्लज्ज हरिकीर्तन । चारी मुक्ति चरण वंदिती 
॥४६॥</p>
</section>
<section>
<p>इटेसाठीं परीस पालटे । येतां कां मानिती वोखटें 
।</p>
<p>तैसा कीर्तनाचेनि नेटेंपाटें । देवो भेटे प्रत्यक्ष 
॥४७॥</p>
</section>
<section>
<p>एका जनार्दनु म्हणे । नश्वर देहाचेनि साधनें ।</p>
<p>जनीं जनार्दनु होणें । हे मुद्रा तेणें लाविली ॥४८॥</p>
</section>
<section>
<p>एका जनार्दना शरण । तंव जनार्दनु झाला एक एकपण ।</p>
<p>जैसें सुवर्ण आणि कंकण । दों नांवीं जाण एक तें ॥४९॥</p>
</section>
<section>
<p>तोचि एका एकादशीं । श्रीकृष्ण सांगे उद्धवासी ।
</p>
<p>अवधूत सांगे यदूसी । गुरूपदेशीं उपदेशु ॥६५०॥</p>
</section>
<blockquote>
<section>
<p><br/></p>
<p>इति श्रीमद्‌भागवते महापुराणे एकादशस्कंधे श्रीकृष्णोद्धवसंवादे 
यदु‌अवधूतेतिहासे </p>
<p>एकाकारटीकायां सप्तमोऽध्यायः ॥७॥</p>
</section>
<section>
<p>श्रीकृष्णार्पणमस्तु ॥ मूळश्लोक ॥७४॥ ओव्या ॥६५०॥ 
</p>
<p><br/></p>
</blockquote>

</article>
</body>
<!-- mirrored from santeknath.org/eknathi bhagwat/adhyay 7.html by HTTrack Website Copier/3.x [XR&CO'2013], Tue, 04 Aug 2015 03:10:59 GMT -->
</html>
